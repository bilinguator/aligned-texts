Kristijonas Donelaitis
<h1>Metai</h1>
<h1>Pavasario linksmybės</h1>
Jau saulelė vėl atkopdama budino svietą<delimiter>Ir žiemos šaltos trūsus pargriaudama juokės.<delimiter>Šalčių pramonės su ledais sugaišti pagavo,<delimiter>Ir putodams sniegs visur į nieką pavirto.<delimiter>Tuo laukus orai drungni gaivindami glostė<delimiter>Ir žoleles visokias iš numirusių šaukė.<delimiter>Krūmai su šilais visais išsibudino keltis,<delimiter>O laukų kalnai su kloniais pametė skrandas.<delimiter>Vislab, kas rudens biaurybėj numirė verkdams,<delimiter>Vislab, kas ežere gyvendams peržiemavojo<delimiter>Ar po savo keru per žiemą buvo miegojęs,<delimiter>Vislab tuo pulkais išlindo vasarą sveikint.
Žiurkės su šeškais iš šalto pašalio traukės.<delimiter>Varnos ir varnai su šarkoms irgi pelėdoms,<delimiter>Pelės su vaikais ir kurmiai šilumą gyrė.<delimiter>Musės ir vabalai, uodai su kaimene blusų<delimiter>Mus jau vargint vėl pulkais visur susirinko<delimiter>Ir ponus taip, kaip būrus, įgelt išsižiojo.<delimiter>Bet ir mitins jau šeimyną savo pabudint<delimiter>Ir prie darbo siųst bei ką pelnyt n'užsimiršo.<delimiter>Tuo pulkai jų pro plyšius išlįsti pagavo<delimiter>Ir lakstydami su birbynėms žaisti pradėjo;<delimiter>O vorai kampuos sėdėdami verpalus audė<delimiter>Irgi medžiot tinklus tyloms kopinėdami mezgė.<delimiter>Bet ir meškos, ir vilkai šokinėdami džiaugės<delimiter>Ir suplėšyt ką tyloms į pagirį traukės.
Ale kokie dyvai — nei viens iš didelio pulko<delimiter>Verkdams ar dūsaudams mus lankyt nesugrįžo;<delimiter>Ne! ne verkt, bet linksmintis visi susirinko:<delimiter>Nes darbai žiemos visur jau buvo sugaišę<delimiter>Irgi pavasaris ant visų laukų pasirodė.<delimiter>Tuo po tam pašaliai visi kribždėti pagavo<delimiter>Irgi, bešūkaujant pulkams, ošims pasikėlė.<delimiter>Viens storai, o kits laibai dainuoti mokėdams<delimiter>Ir linksmai lakstydams ik debesių kopinėjo;<delimiter>O kits ant šakų kopinėdams garbino dievą.<delimiter>Bet ir valgių dėl skūpų nei viens nesiskundė.<delimiter>Rūbai šio ir to didei jau buvo nudilę;<delimiter>O tūls lopytą parlėkdams parnešė kuodą<delimiter>Ir pasisotint ant laukų vos mažumą rado.<delimiter>O štai ir taipo parvargęs nieks nedejavo,<delimiter>Bet visi visur sumišai šokinėdami džiaugės.
Gandras su kitais kaimynais parlėkė linksmas<delimiter>Ir gaspadoriškai ant kraiko tarškino snapą.<delimiter>Taip besidžiaugiant jam štai jau ir jo gaspadinė<delimiter>Iš šaltos gaspados vėl išlindusi rados<delimiter>Ir su savo snapu meilingą sveikino draugą.<delimiter>Kraiką jie visur didei sudriskusį rado;<delimiter>Ogi namus naujus, užpernai tikt budavotus,<delimiter>Rado ant visų kampų permier pagadintus.<delimiter>Sienas ir čytus ir daug naujintelių sparų<delimiter>Vėjai su sparnais nuo kraiko buvo nuplėšę.<delimiter>Durys su langais ir slenksčiais buvo nupuolę;<delimiter>Ogi troba visa visur iškrypusi rodės;<delimiter>Todėl tuo abu, kaip reik tikriems gaspadoriams,<delimiter>Vislab vėl taisyt ir provyt sukosi greitai.<delimiter>Vyrs tuojaus žagarų budavonei parnešė glėbį;<delimiter>O gaspadinė jo pūstynes mandagiai lopė.<delimiter>Taip po tam abu, daug dirbę bei trūsinėję,<delimiter>Valgį sau sužvejot pas klaną nulėkė greitai<delimiter>Ir, kelias varles bei rupuižes paragavę,<delimiter>Dievui iš širdies visos vienai dėkavojo.<delimiter>Tu žmogau niekings! mokinkis čia pasikakint<delimiter>Ir pasisotindams gardžiaus n'užmiršk savo dievą.
Krūmus ir girias visokios ošino dainos;<delimiter>O laukus visur bei pievas skambino garsai.<delimiter>Gegužės ir strazdai sumišai lakstydami žaidė<delimiter>Ir sutvertojį linksmai rykaudami gyrė.<delimiter>Kregždės su lengvais sparnais aukštai pasikėlė<delimiter>Irgi bešūtydamos nei kulkos šaudė per orus,<delimiter>O paskui valgius prastus be priprovų valgė<delimiter>Ir pasivalgiusios pliuškėjo pasaką savo.<delimiter>Gervins ik debesių juodų dyvinai kopinėdams<delimiter>Ir nei verkdams irgi dejuodams skambino dangų;<delimiter>Bet tai ne verksmai, kad jis taip skambina šaukdams,<delimiter>Ne! jis nor pamokint, kaip dievo didė galybė<delimiter>Ir paukštelių balsuos yr didei stebuklinga.<delimiter>Žvirbliai su vaikais žodžius girdėdami tokius:<delimiter>„Rods, — tarė, — mūs giminė taip jau vis šlovina dievą.“
Bet lakštingala, dar ikšiol kytriai pasislėpus,<delimiter>Laukė vis, iki kožnas bus savo dainą pabaigęs.<delimiter>Todėl ji paskiaus kasmets vis pradeda šūkaut<delimiter>Ir nakties čėse, kad sviets jau miegt įsigūžtęs,<delimiter>Sau viena tamsoj budėdama garbina dievą,<delimiter>O išaušus jau, kad mes iš patalo kopam,<delimiter>Kartais budina mus ir mūsų linksmina širdis.<delimiter>Ak šlovings dieve, kaip dyvins tavo sutaikyms!<delimiter>Kad mes rudenyj ar žiemos čėse pasislėpę<delimiter>Ir susirietę pas meilingą kakalį krankiam,<delimiter>Tai ir tu, paukšteli miels, pas mus nesirodai,<delimiter>Bet taip jau, kaip mes, tamsoj pasislėpusi lindai<delimiter>Ir mažu savo glūpas muses sapnuodama gaudai.<delimiter>O štai, kad mes vėl linksmi pavasarį švenčiam<delimiter>Ir savo darbus ant laukų jau dirbt pasitaisom,<delimiter>Tuo ir tu, savo skambantį nutvėrusi vamzdį,<delimiter>Su visokiais balsais ir dainavimų garsais<delimiter>Ragini mus pasidžiaugt ir mūsų lengvini darbus.
Ale sakyk, gaidel! dėl ko tu vis pasislėpus<delimiter>Ir, kad pradeda temt ar naktyj, paderi šūkaut?<delimiter>Kodėl taip didei slapais su pasaka savo?<delimiter>Juk sviets visas, ar būt būrs, ar pons įsirėmęs,<delimiter>Ir vaikai be buksvų, ir krunėdami diedai, —<delimiter>Kožnas ir kiekvienas tavo šauną garbina dainą,<delimiter>Kad tu mums dyvus linksmų lakštingalų čiauški.<delimiter>Tu vargonų bei cimbolų niekini garsą.<delimiter>Smuikai tav ir kanklys tur su gėda nutilti,<delimiter>Kad rykaudama tu savo saldų pakeli balsą<delimiter>Ir kinkyt, paplakt, nuvažiuot išbudini Jurgį!
Kad prieš vakarą tu pasislėpus pradedi juoktis,<delimiter>O mes daug prisivargę jau į patalą virstam,<delimiter>Tai tu tarp kitų paukštelių nei karalienė<delimiter>Vis dailiaus ir šlovingiaus savo šūkteri šūtką.<delimiter>O kad kartais kobotą mes tavo pamatom,<delimiter>Tai tu mums nei žvirblis būriškas pasirodai.<delimiter>Tu sermėgų poniškų, puikiai padarytų,<delimiter>Ir žiuponiškų turbonų niekini rėdą;<delimiter>Bet vis nei būrka prastai viešėdama čiauški.<delimiter>Ak! ir tarp žmonių daugsyk taip jau nusiduoda,<delimiter>Kad ant svieto šio mainų tikrai padabojam.
Diksas, ans žioplys, mieste didei pasipūtęs<delimiter>Ir su rūbais blizgančiais kasdien išsirėdęs,<delimiter>Nei dievaitis koks tarp būrų skiauturę rodo;<delimiter>O kad kartais mes jo glūpą girdime kalbą,<delimiter>Tai ir būrs tur spiaudyt ir didei nusidyvyt;<delimiter>Ypačiai kad apjekėlis toks niekina dievą<delimiter>Ir besišypsodams kaip pons glūpumą parodo.<delimiter>Ak! kiek sykių Krizas, į vyžas įsinėręs<delimiter>Ir savo skrandą būrišką viešėt užsimovęs,<delimiter>Po prastu savo stogu nei lakštingala čiauška,<delimiter>Kad širdingai jis savo dievą pradeda garbint.
Tu, paukšteli miels! ne poniškai prisivalgai.<delimiter>Riebūs mūs lašiniai bei dešros tau nepatinka,<delimiter>Ir keptų bei virtų valgių mūsų nenori.<delimiter>Tu neliūbiji pyragų neigi ragaišių<delimiter>Irgi nevožiji gardžiausio gėrimo ponų;<delimiter>Bet, pasisotinusi prastai, tikt vandenio trokšti.<delimiter>Tikt n'užmiršk, gaidau! per daug giedodama valgyt.<delimiter>Imk drąsa, nečėdyk, kas mums birbina galvas.<delimiter>Valgyk sau sveika, kad nori, vabalą margą!<delimiter>Valgyk grikvabalius, muses ir dyviną žiogą!<delimiter>Valgyk skruzdėles ir jų negimusią veislę;<delimiter>Bet ir mūs paminėk į mūsų girę parėjus,<delimiter>Kad dainuodama dar ilgiaus savo vasarą švęsi<delimiter>Ir „Jurgut, kinkyk, paplak, nuvažiuok“ pasakysi.
Tu niekings žmogau! mokinkis čia pasikakint,<delimiter>Kad tau kartais tropijas skūpai prisivalgyt.<delimiter>Į paukščius žiūrėk! Viens prastą kirminą kramto,<delimiter>O kitsai, stokodams grūdo, gnyba žolelę.<delimiter>Juk ir jie kasmets, mus atlankyt sukeliavę,<delimiter>Kūdą vis ir alkstantį pavasarį randa;<delimiter>O vei, todėl tikt nei viens niekados nesiskundžia.<delimiter>Tau, žmogau! miels dievs daugių daugiaus dovanojo,<delimiter>O tu dar niurni, kad, kartais alkaną dieną<delimiter>Ar skūpus čėsus sulaukęs, šiupinį gramdai?
Taip sumišai besijuokiant, štai ūžims pasikėlė<delimiter>Ir tuojaus erelis rėkaudams pasirodė.<delimiter>„Tič, — tarė jis, — pulkai susirinkę, liaukitės ošti<delimiter>Ir tikrai klausykit, ką mes jums pasakysim.“<delimiter>Štai tuojaus visi pulkai, girdėdami šauksmą,<delimiter>Iš visų pašalių susilėkę jam pasirodė:<delimiter>„Štai mes, jūs tarnai! Ką velys jūsų malonė?“ —<delimiter>„Mes, — atsiliepdams jiems erelis, — norime tardyt,<delimiter>Kaip jūsų mylista žiemos bėdoj išsilaikėt.<delimiter>Ar pristokot ko? ar kas tarp jūsų pagaišo?<delimiter>Rasi ką šeškas ar baisinga pelėda sudraskė,<delimiter>Mažu ką vanags ar kiaunė kopinėdama smaugė,<delimiter>Mažu ką neprietelius žmogus mums numušė šaudams<delimiter>Ar kytriai, nei koks klastorius, gyvą pakorė,<delimiter>O paskui prisiėst skauradoj iškepė biedžių.“
Taip ereliui klausiant ir aštriai tyrinėjant,<delimiter>Gandras ant savo lizdo nei koks pons išsisplėtęs<delimiter>Bei besikloniodams vis ir linksmai šokinėdams:<delimiter>„Dievs, — tarė, — svietą šį sutverdams ir budavodams,<delimiter>Daugel tūkstančių gyvų sutvėrimų leido<delimiter>Ir kožnam savo valgį bei gyvatą paskyrė;<delimiter>Juk visur, kur žiūrim tikt, dyvai pasirodo.<delimiter>Pulką šį sutvertojis į vandenį siuntė,<delimiter>O anam ant orų plaukt sparnus dovanojo.<delimiter>Daug gyvų daiktų po medžiais girėse slapos;<delimiter>O kiek ant laukų linksmai plezdendami laksto<delimiter>Ar pas žmones ant kiemų čypsėdami burzda!<delimiter>O vei kožną dievs vis su pasimėgimu sotin.
Kartais tropijas sulaukt ir alkaną dieną,<delimiter>Kad visur per daug baisybės darganų teška<delimiter>Ar kad dėl žmogaus griekų dievs vargina svietą.<delimiter>Neprietelis žmogus daugsyk mus gandina šaudams<delimiter>Irgi bičiulių bei genčių mums numuša daugel.<delimiter>Kartais nuo vaikų meilingus atskiria tėvus<delimiter>Ar aukštai kopinėdams paukščių pavagia veislę.<delimiter>Sykiais vargstantiems nei koks geradėjas<delimiter>Grūdus patvoryj barstydams ragina valgyt;<delimiter>O štai, kad tarp mūsų kas ką lest pasidrąsin,<delimiter>Su tinklais glūpiems draugams iškadą padaro<delimiter>Ar su provyta pūčka tikt muša, tikt muša.
Ir tarp paukščių rods tūls kytras randasi sukčius,<delimiter>Kurs gardžiai prisiėst slaptoms savo numuša draugą.<delimiter>Vanags, ans klastorius, ir pelėda, jo dumčius,<delimiter>Ir varnai su varnoms, ir jų draugala šarka<delimiter>Daug kasmets, kaip žinom, išgaišina nabagų;<delimiter>Bet toksai razbaininks dar tarp mūs nesirado,<delimiter>Kaip žmogus tūls yr, kad jis smaguriaut išsižioja.“
Taip besipasakojant, dyvų dyvai pasidarė.<delimiter>Balsas nei nuskęstančio sušuko nešvankiai<delimiter>Ir vis „gelbėkit, ak! gelbėkit“ padusėjo.<delimiter>Tuo visi pulkai to garso taip nusigando,<delimiter>Kad ir pats erelis jau kribždėti nedrįso;<delimiter>Tikt šikšnosparnis dar viens su pilka pelėda<delimiter>Iš biaurių pašalių pamaži pasidrąsino lįsti<delimiter>Ir tikrai tyrinėt, koks strokas ten nusitiko.
Štai viens pons, puikiai rėdyts (tikt gėda sakyti),<delimiter>Mislyk tikt, aukščiausių ponų viens, prisiėdęs<delimiter>Ir visokių rinčvynių svetimų prisikošęs,<delimiter>Voliojos ant aslos ir prasikeikdams rėkė:<delimiter>Nes jis velnius ir velniūkščių kaimenę visą,<delimiter>Dievą bluznydams, taip baisiai šaukti pagavo,<delimiter>Kad visa pekla dėl to nusigandusi rūko<delimiter>Irgi bedugniai jos bei pamotos prasivėrė.<delimiter>Žinom juk visi, kaip ponai keikdami rėkia;<delimiter>Bet ir būrai jau nuo jų mokinasi rėkaut.
„Kas tau, biedžiau, kenk?“ — šikšnosparnis tyrinėdams<delimiter>Irgi nuskųsdams poną tą pasidrąsino klausti.<delimiter>„Ar gumbu sergi per daugel kabiar ėdęs?<delimiter>Mažu pečenkos vėl iš pilvo veržiasi laukan?<delimiter>Juk ir tavo tetėns užpernai taip prisiėdęs<delimiter>Su savo pusbroliais, kaip tu, pilvuodami sirgo,<delimiter>Ik paskiaus jie perplyšo ir numirė baisiai.“
Štai didpilvis šitas, tą graudenimą jausdams,<delimiter>Dar daugiaus išputo ir durnuoti pradėjo:<delimiter>Nes jis tuo plaukų nuo kiaušės nupešė pluoštus;<delimiter>O paskui barzdos nuo smakro pusę nuplėšė<delimiter>Ir su nagais kumpais savo veidą visą sudraskė.<delimiter>Bet dar tai negana; jis vis pinigų graibydams<delimiter>Ir besispardydams su valgiais parmetė stalą;<delimiter>Taip kad šunys, iš visų pašalių susibėgę,<delimiter>Poniškus valgius ir brangius viralus ėdė.<delimiter>Bet ir to negana; jis ėmęs didelį peilį<delimiter>Gerklę su stemple jau perpiaut ištiesė ranką.<delimiter>Čia šikšnosparnio širdis taipo nusigando,<delimiter>Kad šikšniniai jo sparnai jau lėkt n'įgalėjo;<delimiter>Ale pėlėdpalaikė, dėl to smertnai nusiminus,<delimiter>Vėl atpenč tuojaus į namą savo sugrįžo<delimiter>Ir naujienas tas bei tokį dyviną trūsą,<delimiter>Kad orai pikti, kasnakts dar praneša svietui<delimiter>Ir dėl to žmogaus tamsoj dūsaudama verkia.
„Ak! — tarė Lauras, rymodams ant stripinio savo, —<delimiter>Vis niekai, kad tūls žioplys su Bleberiu vapa,<delimiter>Būk pilionys vis linksmai kasdien prisivalgą<delimiter>Ir miesčionys be vargų mieste šokinėją:<delimiter>Nes tokie žiopliai, butus pamatydami margus<delimiter>Ir karietas blizgančias girdėdami trinkant,<delimiter>Mislija, kad kožnas ponas puikiai išsirėdęs<delimiter>Nei kaip angelas danguj kasdien pasilinksmin.<delimiter>Ak, gaidau! lietuviški kytri pilosopai<delimiter>Taip glūpai nezaunija, kad šiupinį šutin<delimiter>Ar kad jie viešėt naujas vyžas prasimano.
Juk tikt viens glūpums, kad Milkus, Kasparo tarnas,<delimiter>Poniškai pasirodydams kožnam pasitursin<delimiter>Ir būrus prastus per kiaulių jovalą laiko.<delimiter>Tu nenaudėli! dėl ko taip iškeli nosį?<delimiter>Ar jau užmiršai, kaip pernai, piemeniu būdams,<delimiter>Ožkas ir kiaules glūpas pas Bleberį šėrei<delimiter>Ir su vyžoms kaip glūps vaiks į baudžiavą traukeis?<delimiter>Ar nežinai, kaip Pričkus, kad akėt nenorėjai,<delimiter>Su botagu, kaip šulcui reik, tavo strėngalį drožė?<delimiter>Tikt atsimink, kieksyk tavo tėvs, sopagus siuvinėdams,<delimiter>Su kurpalium tau per rambią nugarą siekė,<delimiter>O moma su ražu supykus mušė per ausį.<delimiter>Ogi dabar jau kaip ponatis skiauturę rodai<delimiter>Ir grumzdi, kad kartais būrs, pro šalį važiuodams<delimiter>Ir tavo kardą su nauju diržu pamatydams,<delimiter>Ne tuojaus, kad tu liepi, kepurę numauja<delimiter>Ir, kaip nori tu, jisai nenor pasikloniot.
Snargliau! eik pirma mokinkis kakalį šildyt<delimiter>Ir savo pono suteptus sopagus nušluostyt.<delimiter>Juk žinai, kaip jis tave dar per drimelį laiko<delimiter>Irgi nupliekdams su lazda tavo nugarą skalbia.<delimiter>Vei kapė bei tė kaip reik dar košt neprimokai!<delimiter>Eik užsimauk vyžas, eik vėl pas Bleberį slūžyt!<delimiter>Tikt girdėk, kaip kiaulės jo bei alkanos ožkos<delimiter>Graudžiai pro plyšius žiūrėdamos ėdesių rėkia.<delimiter>Kam išbėgai taip, prastojęs kaimenę kiaulių?<delimiter>Ar negavai, ko reik, kasdien iš Bleberio rankų?<delimiter>Ar reikėjo tau bensyk išgint neprivalgius?<delimiter>Tikt atsimink, kaip jis tave nuogą priėmė slūžyt<delimiter>Ir kiek utėlių jis tau kasdien nušukavo,<delimiter>Ik išmokai jo penkias kiaules surokuoti;<delimiter>O paskui kiek vargo jis ir ašarų verkė,<delimiter>Ik jo daglą puskuilį su penketa kiaulių<delimiter>Pro vartus išguit drįsai, kad išginė kerdžius.<delimiter>Ogi dabar, žioply, jau gėdies Bleberio namo<delimiter>Ir jo viežlybą, bei vertą niekini vardą?<delimiter>Tič tiktai, ponat! mažu vėl teks žingine žengti,<delimiter>Ir, kad dievs koravos, dar verkdams ubagais eisi.“
„Rods, — tarė Pričkus, — jauns žmogus durnai dūkinėdams<delimiter>Nei sidabras gyvs stikle mudriai šokinėja<delimiter>Ir per daug durnuodams sau iškadą padaro.<delimiter>Juk ir mes visi, glūpi dar būdami snargliai,<delimiter>Daug visokių niekniekių glūpų prasimanėm.<delimiter>Mes vaikai ant ūlyčių krūvoms susibėgę,<delimiter>Lošom ir durnus štukus kaip kūdikiai taisėm.<delimiter>Čia viens pulks, sau žirgus iš lazdų pasidaręs<delimiter>Ir glūpai skraidydams, ant purvų šokinėjo;<delimiter>O kitsai, botagus sau iš plaušų nusisukęs,<delimiter>Pauškėjo be kelnių šen ir ten bėginėdams;<delimiter>Bet mergaitės, pačios dar privalydamos auklių,<delimiter>Jau iš lopų margas sau lėles madaravo<delimiter>Ir aukuodamos ant alkūnių garbino bostrą.<delimiter>Žinom juk, kaip vaikesčiai savo vasarą švenčia.<delimiter>Poniški vaikai, su būriškais susisėdę,<delimiter>Kartais broliškai purvus krapštydami žiopso<delimiter>Ir taip viens, kaip kits, niekus be razumo plūsta;<delimiter>Juk ir ponų vaikesčiai taip jau per subinę gauna,<delimiter>Kad jie, kaip kiti vaikai, į patalą meža.
Andai aš su gromata siųsts pas Kasparą bėgau<delimiter>Ir pas jo vartus naujus, kepurę nuvožęs,<delimiter>Laukiau, ik tarnai man ponui lieps pasirodyt.<delimiter>Štai žiūriu, viena boba vis lekuodama bėga.<delimiter>Gryta! tariau, kas kenk, kam bėgi taip išsižiojus? —<delimiter>„Ak! — tarė ji kytriai, — ponatis mūs maloningas…“<delimiter>Taip ištarusi, ji tuojaus pas upę nušoko<delimiter>Ir jo pridergtas buksvas su kultuve skalbė.<delimiter>Aš besigėdėdams išvydau Krizą bekumpsant.<delimiter>Vaike, tariau, ką misliji toktai pamatydams?<delimiter>Ar ne mūsų žiopliai taip jau šokinėdami daro?
Būrkos savo lėles glūpas su skrandgaliu rėdo<delimiter>Ir suvystytas į tamsų pasalį kiša;<delimiter>Juk žinai, kaip būrai veislę savo kavoja.<delimiter>Ale žiuponės savo lėles, margai dabinėtas,<delimiter>Ant šilkų perynų vis į patalą guldo.<delimiter>O vei ir jų lėlės, kad joms kas pasidaro,<delimiter>Lyg taipo, kaip ir mūsiškės, klykia nešvankiai.<delimiter>Bet jau ir taip visur, kol sviete kūdikiai augo,<delimiter>Vargt ir verkt vaikų pirmiausias buvo remestas.<delimiter>Dar nei viens ikšiol n'užaugo vis besijuokdams;<delimiter>Ir iš lopšio dar nei viens n'iškopo neverkęs.
Vei žiūrėkim tikt! jau vėl su padėjimu dievo<delimiter>Vasarą su šiltoms dienelėms jaučiame grįžtant.<delimiter>Vei! kaip žemė jau savo nuogą nugarą rėdo,<delimiter>Ir kaip kožnas daikts atgydams pradeda džiaugtis.<delimiter>Ant! paukšteliai po dangum, pulkais susilėkę,<delimiter>Linksminas ir sumišai visur skraidydami juokias;<delimiter>O keli tarp jų pautus rokuodami deda.<delimiter>Ale palaukit tikt, iki pautai, jūsų padėti,<delimiter>Čypsės ir po tam dar jus užaugdami kvaršins<delimiter>Ir už procią jums menkai dėkavos išlėkę.<delimiter>Taigi matai, taip paukščiams, taip ir mums pasidaro,<delimiter>Irgi be vargo būt negal nei viens šiame sviete.
Juk ir mes, dar A, B, C nemokėdami čiauškėt,<delimiter>Daug vargų bei strokų tėvams savo padarėm,<delimiter>Ik bėginėt išmokom ir ką žaist prasimanėm.<delimiter>O vei! kaip kiek išminties užaugdami gavom,<delimiter>Ir darbeliai su vargeliais jau prasidėjo;<delimiter>Štai tuo žirgai su lėlėms į šūdą pavirto.<delimiter>Ak išties! kita prova, kad piemenio skrandą<delimiter>Jau užsimovęs ožkas ir kiaules varinėji<delimiter>Ar kad dargana su lytum pluk nugarą prausia.<delimiter>Ei paskui, kad jau akėčias reik sekinėti<delimiter>Ar kad margis su laukiu nenor rėplinėti,<delimiter>Mislyk tikt! koktu dūšelei čia pasidaro.<delimiter>Ypačiai kad po tam jau gyvos randasi lėlės<delimiter>Ir nenaudėlės dėl niekų kvaršina galvas.<delimiter>Juk žinai, kaip yr, kad pulks lėlių pasidaro.
Ak Adom! tu pirms žmogau išdykusio svieto.<delimiter>Tu su savo Ieva, sode pavasarį švęsdams<delimiter>Ir gėrybes uždraustas slaptoms paragaudams,<delimiter>Sau ir mums nabagėliams daug padarei vargelių.<delimiter>Dievs, tave koliodams ir žemę visą prakeikdams,<delimiter>Dėl raspustos tos iš rojaus išmetė laukan<delimiter>Ir su rūpesčiais tavo duoną paliepė valgyt.<delimiter>Taip po tam tu, biedžiau, su Ieva, savo mote,<delimiter>Išrėdyts su kailiais per laukus bėginėjai<delimiter>Ar tamsoj pasislėpt į krūmus kur nusitraukei.<delimiter>Žinom juk ir mes, koktu, kad kaip nusidėję<delimiter>Slapomės ar kartais šen ir ten bėginėjam.
Tau, tėtat garbings! pirmykščios tavo lėlatės<delimiter>Daug dyvų bei daug neregėtų štukų padarė,<delimiter>Ik po tam iš tų lėlių pulkai prasidėjo<delimiter>Ir kaip mūsų žiopliai tavo biedną kvaršino galvą.<delimiter>Tu su savo Ieva juk dar nebuvota bandę,<delimiter>Kaip jūsų veislės pulks ant svieto šio prasiplatins<delimiter>Ir kiek vargo jums jisai padarys užaugdams.<delimiter>Ale ką mislijo Ievutė, tavo pačiutė,<delimiter>Kaip jos pirmas vaiks užgimęs klykti pagavo<delimiter>Ar kaip pirmąsyk ji jam pasturgalį šluostė<delimiter>Ir prastai suvystijus į pašalį kišo?<delimiter>Ale, žėlėk dieve! kiek džiaugsmo judu sulaukėt,<delimiter>Kaip susivaidijęs ant lauko juma sūnelis<delimiter>Barės rūstaudams ir brolis numušė brolį?<delimiter>Ak Adom! tu, peržengdams prisakymą dievo,<delimiter>Sau ir mums padarei vargus ir didelę bėdą.<delimiter>Juk ir mes, kaip tu, šime sviete vos pasirodom,<delimiter>Štai tuo bėdos iš visų pašalių susibėga<delimiter>Ir nuo lopšio mus ik grabo persekinėja.<delimiter>Ale ką galim veikt? Pakol šime krutame sviete,<delimiter>Turim jau visaip, kaip taiko dievs, pasikakint.<delimiter>Juk ne vis reik vargt, ir tokios randasi dienos,<delimiter>Kad, prisivargę daug, širdingai vėl pasidžiaugiam.
Ant žiemos smarkums su šalčiais vėl pasibaidė,<delimiter>Ir ilgų nakčių tamsybės jau nusitrumpin,<delimiter>Vei, saulelė, tikt žiūrėk! atkopdama greitai,<delimiter>Brinkina jau laukus ir žolę ragina keltis;<delimiter>Vei! ne daugio reiks, tuo vėl kvietkas pasidarę<delimiter>Uostysim ir garbinsim pavasarį margą.<delimiter>Bet ir jūs, darbai, mus vėl užniksite dovyt,<delimiter>Kad turėsim su vargais į baudžiavą trauktis.<delimiter>Ak! kiek trūso reiks, ik į skūnes sugabensim,<delimiter>Kas ant aukšto dar ar klėtyj guli be diego;<delimiter>Ir kiek dar palūkėt reikės, iki šiupinį virsim.
Nugi dabar, į dievišką žiūrėdami ranką,<delimiter>Judinkimės pamaži nuolatai nusitvert savo darbus<delimiter>Ir nepabūkim, kad išgirsim darganas ūžiant<delimiter>Ar kad orai mus daugsyk visoki nugandins!<delimiter>Skubinkimės, eime nugaminkim reikalą kožną!<delimiter>Orei žagrių reiks, palyčių beigi noragų;<delimiter>O akėčioms reiks negelių bei bingusių kuinų.<delimiter>Žinom juk, ką jaučiai mums rėplodami riekia,<delimiter>Kuinai tur, kad liepiam jiems, skraidydami trupint.“
„Rods, — tarė Slunkius, — vėl bensyk su padėjimu dievo<delimiter>Išmiegot ir sąnarius atgaivinti galėjom.<delimiter>Ak! kieksyk aš, rūpesčių visų neminėdams,<delimiter>Ištisas ir užklots krankiau pas kakalį šiltą.<delimiter>Ak! kad būt ilgiaus žiema pas mus pasilikus,<delimiter>Ir kad vis miegot mums būtų sviete paskirta.<delimiter>Ogi dabar, žėlėk dieve! jau vasara randas<delimiter>Ir darbų naštas nusitvert vėl ragina rengtis.<delimiter>Ak! man ašaros į akis jau pradeda trauktis;<delimiter>O mano motė (žinot juk, koks moterų būdas)<delimiter>Vis susiraukus ir rankas grąžydama verkia.<delimiter>Aš vaitodams vis ir tokią bėdą matydams,<delimiter>Ak! močiute, tariu, bensyk ir verkusi liaukis;<delimiter>Juk dar čėso yr, ir mes atliksime darbus.<delimiter>Žinom juk, kad ratas sens, pamaži besisukdams,<delimiter>Tą daugsyk apgauna, kur vis ritasi šokdams;<delimiter>O kieksyk sutrūksta jis permier besisukdams!<delimiter>Kuinas taipo jau ramboks, vis žingine žergdams,<delimiter>Kartais dar toliaus uždėtą nuneša naštą,<delimiter>Kaip tūls žirgs durnuodams ir piestu šokinėdams;<delimiter>O kiek sykių dar iškadą sau pasidaro.<delimiter>Ant! smalininks, saikėt ir išparduot savo smalą<delimiter>Per kiemus pamaži važinėdams, kirkina ratą,<delimiter>O tiktai nusipelno jis sau pinigą grečną.<delimiter>Kas iš to, kad būras tūls, per daug bėginėdams<delimiter>Ir permier besirūpindams, savo sunkina širdį!
Tėvs mano Kubas taip glūpai kol gyvs nepadarė,<delimiter>O ir jo tėvs Stepas taip gyvent nemokino.<delimiter>„Vaikai! — rėkdavo jis, ant demblio girts išsitiesęs<delimiter>Ir su žaku prastu kaip prastas būrs užsiklojęs, —<delimiter>Vaikai! šiukštu jums naujus niekus pramanyti,<delimiter>Taip gyvenkit, kaip mes, tėvai jūsų gyvenom.<delimiter>Vis protingai, vis pamaži nusitverkite darbus.<delimiter>Čėdykitės kytriai jauni, dar būdami klapais,<delimiter>Kad dar ir senysta ką ras atšokdama kartą.“<delimiter>Tuos žodelius savo tėvo aš tikrai nusitvėriau<delimiter>Ir, kol gyvs krutėsiu, jų kasdien paminėsiu.“
Tas durnas kalbas visi girdėdami būrai<delimiter>Gėdėjos; bet Pričkus jam drąsa pasakydams:<delimiter>„Eik, — tarė, — šūdvabali! kur šūdvabaliai pasilinksmin.<delimiter>Juk tu jau su savo namais, kasmets šūdinėdams,<delimiter>Sau ir mums, lietuvninkams, padarei daug gėdos.<delimiter>Aš, kad man skvieruot pons amtsrots urdelį siuntė,<delimiter>Tau, žinai, daugsyk taipo per nugarą drožiau,<delimiter>Kad iš skrandos tavo senos sklypai pasidarė.<delimiter>O kieksyk tave vakmistras kone visą nulupo<delimiter>Ir tu raišėdams vos vos į baudžiavą traukeis.<delimiter>Neprieteliau! tu, lėbaudams ir vis smaguriaudams,<delimiter>Lauką su tvoroms ir namą visą suėdei;<delimiter>O dar ir savo vaikesčius pagadint nesigėdi?
Bet, jūs viežlybi kaimynai, jūs gaspadoriai<delimiter>Su grečnoms gaspadinėms, mums nereik nusigėdėt,<delimiter>Kad mes, būriškus jau vėl nusitverdami darbus,<delimiter>Mėšlus rausim ir laukus įdirbdami vargsim;<delimiter>Juk ir pirmas sviets, šventybę savo prapuldęs,<delimiter>Su darbais ir rūpesčiais savo pleškino puodą:<delimiter>Nes be trūso dievs mus išmaitint nežadėjo,<delimiter>O tingėdami vis ir snausdami sviete netinkam.<delimiter>Kad skilvys išalkęs nor gardžiai pasilinksmint,<delimiter>Tai pirma tur visas kūns viernai pasipurtint.
Taigi nutverkim jau kiekviens savo jautį<delimiter>Ir išrėdę jį kaip reik klausyt pamokinkim:<delimiter>Nes, ką žiemą jis yra stalde sudūmojęs,<delimiter>Tur visiems pasakyt, kad vėl jau vasara grįžta.<delimiter>Tu žioply Merčiuk! dėl ko juokies išsišiepęs?<delimiter>Ar tai juoks, kad būrai tur į baudžiavą rengtis?<delimiter>Tu dar nebandei, koktu, kad stengiasi margis<delimiter>Ar nusiminęs žalis tikt vos vos rėplinėja.<delimiter>Tikt bandyk, koktu, kad amtmons pradeda rėkaut<delimiter>Ir nesvietiškai prasikeikdams iltinį griežia
Tu nenaudėli Puky! taip jau susimislyk,<delimiter>Kad tave Lauras arti nusiųs ant Kasparo rečių.<delimiter>Tu kasmets juk nei razbaininks vargini jaučius<delimiter>Ir nei koks lupiks galvijį kankini biedną.<delimiter>Tikt baisu žiūrėt, kad kerdžius išgena bandą<delimiter>Ir tavo jaučiai pro vartus vaitodami žergia:<delimiter>Nes čia biedžius viens vos vieną paneša ragą,<delimiter>O kits ten uodegos netekęs vos rėplinėja.<delimiter>Andai vakmistras, pas mus skvieruot atsibastęs,<delimiter>Klausė koliodams, kas biedžiams tiems nusitiko.<delimiter>„Ak! — tarė Paikžentis, — Pukys juos taip pagadino“.<delimiter>Ak! tu neprieteliau, ką dirbi, ben susipraskie,<delimiter>Ar tu jau visai padūkai taipo begyvendams?<delimiter>Mislyk tikt, koktu tau būtų, kad tavo margis,<delimiter>Prie galvos tave tverdams, žagrę vilkti priverstų;<delimiter>O paskui, tave visą jau smertnai nustekenęs,<delimiter>Su šiaudų kūliu kaip jautį šerti pagautų<delimiter>Ir mėsininkui sprandą tavo nusukt nugabentų.<delimiter>Mislyk tikt, koktu tau būtų, kad pasikinkęs<delimiter>Nei koks jautis vilkt turėtumbei savo žagrę.<delimiter>Taigi, žmogau, dėkavok už tai kasdien savo dievui,<delimiter>Kad tavo laukis su dvyliu tau padeda dirbti<delimiter>Ir kad kuinai tau akėdami žengt nesistengia.
Tverk prie ragų, kišk į kulboką tinginį žalį,<delimiter>Bausk jį, kad klausyt nenorės ir tau pasipriešys.<delimiter>Tur klausyt, juk tam jisai tavo pašarą kramtė<delimiter>Ir ištroškęs iš tavo prūdo vandenį gėrė.<delimiter>Tikt saugokis, kad ne pats, be reikalo mušdams,<delimiter>Su glūpais savo jaučiais į galvijį pavirsi.<delimiter>Juk žinai, kaip biedžius toks už pašarą menką<delimiter>Tau, kad jam grumzdi, pasilenkęs užžagrį velka;<delimiter>Taip kad jam daugsyk seilėdams jo liežuvėlis<delimiter>Iš karštų nasrų nei blėkas kaba nuo zūbų.
Jautis, kaip girdi, sau vargdams pašarą pelno;<delimiter>O ir tą daugsyk, kad skūpas randasi čėsas,<delimiter>Su maldelėms ir kone verkdams vos išsiprašo.<delimiter>Ak mano gaidūs! juk ir mums taip jau pasidaro,<delimiter>Kad mes, po darbų naštoms didei prisivargę,<delimiter>Kartais dėl vargų vos sausą truputį kramtom<delimiter>Ir iš klano su savo jaučiais vandenį surbiam,<delimiter>Kur vabalai ir varlės su pasimėgimu maudos.<delimiter>Ale nebok, gaidau! neverk permier nusimindams;<delimiter>Juk viens miers, kaipo savo blogą sotini skilvį,<delimiter>Kad tikt dievs sveikatą mielą tau dovanoja.<delimiter>Taigi nurykim jau prastoką savo kąsnelį,<delimiter>Ik ruduo po tam mums duos riebiaus pasivalgyt.
Ant žiūrėk tiktai! veršukai jau šokinėja;<delimiter>O ėryčiai su paršukais žįsdami spardos.<delimiter>Vištos ant laktų jau daug iškarkino pautų;<delimiter>Tikt palūkėk, margi vištyčiai tuo pasirodys:<delimiter>Nes šlekutė su baltžande jau pasičypsin,<delimiter>Ogi žąsyčiai iš kiaušinių veržiasi laukan.<delimiter>Vei! kaip žąsins savo sulaukęs sveikina veislę<delimiter>Ir besikloniodams vaikus krūvon varinėja.<delimiter>Ba! mėsos visokios ir šulnų smagurėlių<delimiter>Virt ir kept gardžiai jau daug visur pasidaro.
Nugi dabar, kaimynai, gentys ir gaspadoriai!<delimiter>Rūpinkitės akylai, kad užardami lauką,<delimiter>Daug visokio sau išbertumbit vasarojo.<delimiter>Juk negali maitintis vis vienais riebumynais;<delimiter>Ir dailių riekelių reik, kad spirgini spirgus.<delimiter>Todėl tur kiekviens, šventes pavasario švęsdams,<delimiter>Kas ant čielo meto reik, taipo pasirūpint,<delimiter>Kad kožna diena, nusikandus savo dalyką,<delimiter>Dar ir sekančiai n'užmirštų reikalą skalsint.“
„Rods, — tarė Blėkius, — ką mes pernai sau nusipelnėm<delimiter>Ir zopostui savo namams kampe pakavojom,<delimiter>Su žiema jau baigias ir visur išsituštin.<delimiter>Vei! kaip skūnės, kur mūsų lobiai buvo sukrauti,<delimiter>Nei pūstynės stov ir maisto viso neteko;<delimiter>O aruodų krūvos jau taipo pasibaidė,<delimiter>Kad kisielių virt ir skanų šiupinį pleškint<delimiter>Nieks nesiliko, kaip tiktai skūpa mažumėlė.<delimiter>Ant pašaliai visi, kur ropės irgi repukai<delimiter>Su kitais viralais zopostui buvo padėti,<delimiter>Taip išsituštino jau, kad mes, kasydami galvas,<delimiter>Vos jau žinom, ką nusivirt ir kuom pasisotint.<delimiter>Ak! jūs kumpiai, jūs dešrelės su lašinėliais,<delimiter>Mes kone verkiam jau, kasdien paminėdami jūsų.“
„Tič! — tarė Pričkus jam, lietuviškai pasakydams,<delimiter>Eik, žioply! Tu juk kasmets dėl ėdesių skundies.<delimiter>Kas tau kalts? Kam vis, sulaukęs rudenį riebų,<delimiter>Taip nesvietiškai sugramdai savo zopostą,<delimiter>Kad prieš Mertyną tikt vos paršuks pasiliekti?<delimiter>Čedyk, neprieteliau, kol riebų šutini puodą,<delimiter>Tai tau kūdą nereiks prisikaist, kad vasara grįžta.
Taigi nutverk iš naujo vėl dėl ėdesių darbus<delimiter>Ir pelnykis ką sukriai dėl rudenio rudo.<delimiter>Dirvai duok, kas reik, kad jos palūkanų nori;<delimiter>Juk neprivalo jį tau duot, negavusi nieko.<delimiter>Usnys, dilgėlės ir brantai su sanevadais<delimiter>Auga, kaip žinai, be jokios mūsų pagalbos;<delimiter>Ale grūdelis gers nesiranda, kad nepasėji.<delimiter>Tu tikt vis mėsos kasdien prisiėst išsižioji,<delimiter>O burokų bei lapienės niekini garbę.<delimiter>Todėl tu kasmets, supliurpęs visą zopostą,<delimiter>Blogs ir pusgyvis velkies į baudžiavą mielą.<delimiter>Eik, žioply! eik sėt kiekvieną sėjamą daiktą.<delimiter>Sėk miežius, pupas, grikus su didele sauja;<delimiter>Ir avižų n'užmiršk, kad sėdams išberi grūdus:<delimiter>Nes kisieliaus tu, o kuinai pašaro laukia.<delimiter>Žirnių sau pasisėk zopostui didelį plotą,<delimiter>Juk žinai, kaip skanūs jie, kad šiupinį valgai.<delimiter>Ai! kaip daug jie mums per metą skalsina duonos.<delimiter>Ir kanapėms duok ben kokį sklypgalį lauko;<delimiter>Gėdėkis šykštuot! ir tokio reikalo reikia.<delimiter>Ar ne gerai, kad pats sau grečną nuveji virvę,<delimiter>O pinigėlį delmone kytriai pakavoji?<delimiter>Sėk linų, kiek Gryta norės; minau nesivaidyk!<delimiter>Juk žinai, kaip vis daugiaus nor moterų būdas,<delimiter>Kad jos pradeda verpt ir jau prisiverpusios audžia.“
Ale nepeik, minau! permier tą moterų provą!<delimiter>Ar ne smagu klausyt, kad viežlybos gaspadinės<delimiter>Žiemą su mergoms vindus savo sukdamos ūžia?<delimiter>Ar ne gražu žiūrėt, kad Gryta, jau prisiverpus,<delimiter>Skirsto verpalus aust ir audus baltina drobes?<delimiter>O paskui, kas namui reik, rokuodama rėžia,<delimiter>Taip kad ir dailiems auteliams gals pasiliktų.<delimiter>Ak! kad visos moters taip kytriai padarytų,<delimiter>Mislyk tikt, ar būtų tiek nuogų nabagėlių?<delimiter>Ak išties! mūsų būrai, nei rėdyti ponačiai,<delimiter>Dar su dumčiais vokiškais susisėst užsigeistų.<delimiter>Ir prancūzai juos toliaus išpeikt negalėtų.
„Rods, — tarė Pričkus, — vis tiesa, kas čia pasakyta.<delimiter>Aš kaip šulcas per kiemus ilgai jodinėdams,<delimiter>Daug įsitėmijau, kaip daro mūs gaspadinės,<delimiter>Kad žiemos čėse ką verpt krūvoms susisėda.<delimiter>Juk radau gana tokių, kurios nesigėdi,<delimiter>Kad joms kartais merdėdams vos sukasi vindas.<delimiter>Nės, kad verpt reik, jos taip daugel pasakų vapa,<delimiter>Kad jau ir ranka kuodelį pešt užsimiršta<delimiter>Ir besijuokiant koja vindą sukt pasiliauja.<delimiter>Taip šūtkas betaisant štai žiema pasibaigia;<delimiter>Ogi pavasaris, atžengdams su vasara miela,<delimiter>Atliktų žiemos darbų visur pasigenda.<delimiter>Pimė rengias aust, o Jekė mest pasisiūlo.<delimiter>O ką mes ar aus, kad verpt ir lenkt nenorėjo?<delimiter>Taipgi namai visi paskiaus nuogi pasidaro,<delimiter>Kad su buksvoms lopytoms vyrs vos užsidengia,<delimiter>O vaikai ant ūlyčių nuogi bėginėja.“
Moters, jūs nenaudėlės! tai jums parašyta.<delimiter>Bet jūs prietelkos, jūs viežlybos gaspadinės!<delimiter>Jus neprivalot dėl tokių kalbų nusigėdėt.<delimiter>Tos tesigėdi tikt, kurios tingėt nesigėdi.<delimiter>Jums garbė, kad vindas jūsų, sukriai besisukdams,<delimiter>Pakulų bei linų kuodelį nupeša greitai;<delimiter>Jums garbė, kad staklės prieš pavasarį trinka<delimiter>Ir šaudyklė su šeiva šokinėdama tarškia;<delimiter>Jums garbė, kad audeklėliai, jūsų nuausti,<delimiter>Ant margų lankų kaip sniegs pavasario blizga.
Ale nevenkit dar daugiaus kaip reik pasipurtint.<delimiter>Ant daržų pašaliai darbelių lūkuria jūsų.<delimiter>Taigi padėkit jau vindelių visą klapatą,<delimiter>Ir stakles, iki vėl reikės, į pašalį kiškit!<delimiter>Ogi nagan spatelius greitus bei lopetas imkit!<delimiter>Vei! kaip kurmiai, šen ir ten vartydami žemę,<delimiter>Jus daržovę sėt į daržą ragina bėgti.<delimiter>Rods tiesa! visaip reik pilvui reikalą provyt.<delimiter>Jam negana, kad tikt iš viršaus jį dabinėjam;<delimiter>Bet ir iš vidaus jis nor kasdien pasilinksmint.<delimiter>Todėl jums pilvai nuogi didei pasiklonios,<delimiter>Kad jūsų mylista juos vėl apdengt nepatingot<delimiter>Ir trinyčius naujus, buksvas bei marškinius audėt.<delimiter>Bet daugių daugiaus jie garbins jūsų malonę,<delimiter>Kad jie, su nauju rėdu česnyj susisėdę,<delimiter>Lašinius ir dešras su jūsų viralu valgys.
Nugi dabar, ką tikt įmanot, sėkite sėklas!<delimiter>Sėkite kopūstus, morkus su didele sauja;<delimiter>Ropių, pastarnokų, sviklų beigi repukų;<delimiter>Taip ir šalkių su gardžiais kartupelių valgiais<delimiter>Sėt ir įvaisint, pridabot ir kuopt nepamirškit!<delimiter>Taip besipurtindamos linksmai pavasarį baikit,<delimiter>Ik jau prie kitų darbų jums vasara šūkters.<delimiter>Gana.
<h1>Vasaros darbai</h1>
„Sveiks, svieteli margs! šventes pavasario šventęs;<delimiter>Sveiks ir tu, žmogau! sulaukęs vasarą mielą;<delimiter>Sveiks kvietkelėmis pasidžiaugęs, sveiks prisiuostęs;<delimiter>Sveiks, dieve duok! sulauk dar daug pavasario švenčių<delimiter>Irgi, sulaukęs jas, vis sveiks ir drūts pasilinksmink.<delimiter>Taip dieve duok kožnam, kurs mūsų Lietuvą garbin<delimiter>Ir lietuviškai kalbėdams baudžiavą seka.<delimiter>Tam dieve duok! sulaukt kasmets pavasarį sveiką,<delimiter>Ogi, pabaigus tą, po tam ir vasarą linksmą.“<delimiter>Taip prieš Sekmines būrus į baudžiavą kviesdams<delimiter>Ir, kas reik atlikt, pamokindams sveikino Pričkus.
Rods sveiks kūns, kurs vis šokinėdams nutveria darbus,<delimiter>Yr didžiausi bei brangiausi dovana dievo.<delimiter>Tas žmogus, kurs daug trūsinėjęs bei prisivargęs<delimiter>Savo prastus valgius vis su pasimėgimu valgo,<delimiter>O prisivalgęs ir viernai dėkavojęs dievui<delimiter>Linksmas, sveiks ir drūts miegot į patalą kopa, —<delimiter>Tas apgauna tą, kurs vis kasdien išsirėdęs,<delimiter>Ale dūsaudams ir vis sirgdams nutveria šaukštą!<delimiter>Kas iš to, kad tūls Mikols, išputusį pilvą<delimiter>Svietui rodydams ir nei pūslė pasipūsdams,<delimiter>Kaip koks smirdas dėl šelmystų sviete nerimsta,<delimiter>Bet su Koinu kasdien dangaus išsigąsta!<delimiter>Kas iš to, kad Diksas nuogs pas kupiną skrynę<delimiter>Klūpodams ir vis vaitodams garbina skarbus!<delimiter>O nei grašio sau, kad reik, išimti nedrįsta,<delimiter>Bet nei bloznas vis nedarytą viralą srebia<delimiter>Ir skarots bei pusnuogis kasdien pasirodo.
Mes lietuvninkai vyžoti, mes nabagėliai<delimiter>Ponams ir tarnams jų rods prilygti negalim;<delimiter>Bet ir poniškas ligas kentėt neprivalom.<delimiter>Ak! kaip daug mieste bei dvaruose prisistena,<delimiter>Kad mus atlankyt pamaži vėl vasara rengias.<delimiter>Čia viens, rėkaudams durnai, su podagra piaujas;<delimiter>O kits ten, kitaip dūsaudams, daktaro šaukia.<delimiter>Ai! dėl ko ponus taip skaudžiai kankina ligos?<delimiter>Kodėl jų taip daug pirm čėso giltinė suka?<delimiter>Todėl, kad jie būriškus išjuokdami darbus<delimiter>Su griekais kasdien ir vis tingėdami penis.<delimiter>O štai mes, mieste per nieką laikomi būrai,<delimiter>Pasukų kiek ar išrūgų skystų prisisurbę,<delimiter>Vis tekini, kaip klapams reik, atliekame darbus.<delimiter>O kad kartais kokį dar lašinių šmotelį<delimiter>Ar dešros lietuviškos ben kiek paragaujam,<delimiter>Tai dar juo dailiaus uždėts mums sekasi darbas.
„Rods, — tarė Lauras, ant kumpos lazdos pasirėmęs, —<delimiter>Dievui būk garbė! sveiki pavasarį baigiam<delimiter>Ir visi drūti pargrįžtant vasarą matom.<delimiter>Vei! kaip vėl aukštyn saulelė kopti paliovė<delimiter>Ir, aukščiaus savo žėrintį nuritusi ratą,<delimiter>Ant dangaus išgaidrinto sėdėdama žaidžia.<delimiter>Vei! kaip jos skaistums, kūrendams žiburį karštą,<delimiter>Žemės vainikus pamaži jau pradeda vytint<delimiter>Ir grožybes jų puikias su pašaru maišo.<delimiter>Ak! kaip tūla mūsų žolelių taip nusirėdė,<delimiter>Kad nei boba jau didei sukrošusi kumpso.<delimiter>O kiek jų darže žmogaus ranka nusiskynė<delimiter>Ir, grožybėms jų margoms trumpai pasidžiaugus,<delimiter>Jaugi suvytusias ir nederingas išmetė laukan.
Bet taip ir paukšteliams mūs linksmiems pasidarė.<delimiter>Ką gegužė pakukavo, ką lakštingala suokė<delimiter>Ir ką vieversiai poroms lakstydami žaidė, —<delimiter>Tai jau baigias vis ar jau visai pasiliovė.<delimiter>Daug gyvų daiktų, kurie lizde prasidėjo,<delimiter>Tėvą su moma prastoję penisi patys<delimiter>Ir dainas savo tėvų atkartodami čypsi.<delimiter>Taip trumpam čėse nei naujas sviets pasidarė.
Tokius aš dyvus kaip sens žmogus pamatydams<delimiter>Irgi dūsaudams iš širdies, tuo šūkteriu graudžiai:<delimiter>Ak! tariu, kaip visai niekings mūsų veikalas amžio.<delimiter>Mes silpni daiktai, kaip švents mums praneša Dovyds,<delimiter>Nei žolelės ant laukų dar augdami žydim.<delimiter>Kožnas viens žmogus užgimdams pumpurui lygus,<delimiter>Iš kurio žiedelis jo pirmiaus išsilukštin,<delimiter>Ik po tam jis, peržydėjęs ir nusirėdęs,<delimiter>Užaugin vaisius ir amžį savo pabaigia.<delimiter>Taip, iš viso taip, ir mums biedniems pasidaro.
Mes (taip pons, kaip būrs), lopšyj verkšlendami biedžiai,<delimiter>Amžio būsiančio tikt blogą pumpurą rodom.<delimiter>O paskui, kad čėsas jau žydėti pareina,<delimiter>Štai viens kaip ponatis poniškai šokinėdams,<delimiter>O kits būriškai kaip būrvaikis bėginėdams,<delimiter>Jaunas savo dienas glūpai gaišindami lošta.<delimiter>Bet štai! kad ūsai pirmi jau pradeda želti,<delimiter>Ir kad darbus jau sunkokus reikia nutverti,<delimiter>Ai! kur dingsta glūps ir vaikiškas šokinėjims.<delimiter>O kieksyk, linksmai šokinėjant ir besispardant,<delimiter>Giltinė su rauplėms piktoms atšokusi smaugia<delimiter>Ar su karštlige dar tikt macką pasuka biedžių.<delimiter>Bet ir klapams, ir mergoms ji gatavą dalgį<delimiter>Aštrina vis ir, jauno jų n'atbodama veido,<delimiter>Kirsteria taip aklai, kad kasos irgi kepurės<delimiter>Su grožybėmis visoms į nieką pavirsta.<delimiter>Taigi matai, kaip žmogiškas trumpintelis amžis<delimiter>Žydinčioms ir krintančioms prilygsta žolelėms.“
Taip besipasakojant, štai vakmistras pasirodė<delimiter>Ir besispardydams taip baisiai keikti pagavo, —<delimiter>Kad sviets visas su visais daiktais padrebėjo.<delimiter>„Kad perkūns, kad velnias!“ Ai žmogau, pasimislyk!<delimiter>Kam dūksti taipo, kam keiki taip išsižojęs?<delimiter>Ar tave patį jau šėtons padūkino visą?<delimiter>Neprieteliau! kam plėšais taip, kas tau pasidarė?<delimiter>Bet jis dar labiaus ir taip durnuoti pradėjo,<delimiter>Kad visoki paukščiai po dangum nusigando.<delimiter>Syveida kytra nulenkus uodegą bėgo;<delimiter>O sturluks, ausis iškėlęs irgi drebėdams,<delimiter>Į arčiausius krūmus vos nusikakino slėptis.<delimiter>Bet ir rupuižės, ir varlės taip nusigando,<delimiter>Kad jos umaru su vaikais į vandenį šoko.<delimiter>Žiurkės po kraiku su pelėms irgi pelėdoms<delimiter>Dėl tokių baisybių jau apalpti pradėjo;<delimiter>O daug žvirblių pusgyvių nuo stogo nupuolė.<delimiter>Taip, ar girdit, taip tas neprietelius prasikeikė.
„Ak! — tarė Selmas, — jau per daug yr sviete bedievių,<delimiter>Ant kurių liežuvio vis velniai šokinėja.<delimiter>Tūls apjekėlis, sulaukęs rytmetį mielą,<delimiter>Poterių jau nemokėdams ar skaityt nenorėdams,<delimiter>Su perkūnais ir velniais iš patalo kopa.<delimiter>O paskui jis, taip savo namą visą prakeikęs,<delimiter>Su visais velniais šeimyną ragina dirbti.<delimiter>Bet ir valgant jis paskui, taip jau savo stalą<delimiter>Su tokioms žegnonėms pekliškoms įžegnojęs,<delimiter>Duoną nutveria riekt, po tam ir viralą srebia.<delimiter>Taip jis su velniais išauštant imasi darbus;<delimiter>Taip ir temstant jau kirmyt į patalą žergia.
Kad pilvots koks ponpalaikis taipo prasikeikia,<delimiter>Tai jau ne dyvai, nes velniui jis pasidavęs,<delimiter>Poterių gėdis ir dangaus paminėdams juokias;<delimiter>Ir, kaip mūsų glūpi galvijai stipt užsigeidęs,<delimiter>Kiaulėms ant garbės vis kiauliškai šūdinėja.<delimiter>Bet kad būrpalaikis koksai, vos pasukas ėsdams<delimiter>Ir kaip nulupts pusgyvis vargu rėplinėdams,<delimiter>Su velniais kasdien savo darbą nutveria kožną,<delimiter>Tai baisybė, kad jau ir plaukai pasišiaušia;<delimiter>O tiktai, kaip žinom, taip kasdien pasidaro.“
Selmui taip besidyvijant, štai girgžteria durys,<delimiter>Ir šaltyšius Pričkus tuo visiems pasirodė.<delimiter>„Štai, — tarė jis, tuojaus skaitydams gromatą pono, —<delimiter>Štai poryt mūsų pons mus bėgt į baudžiavą siunčia<delimiter>Ir iš staldų jo išgramdyt mėžinį liepia.<delimiter>Todėl jau vežimus kaip reik taisykite kožnas<delimiter>Ir su šakėms bei kabliais atbėkite greitai.<delimiter>Žinot juk visi, kas mėžiant puolasi būrams,<delimiter>Ir kiekviens numanai savo murgą jau primatuotą.<delimiter>Aš, kad dievs laikys, tarp jūsų mudriai makaluodams,<delimiter>Ne tiktai, kad mėšit, jus viernai pridabosiu,<delimiter>Bet ir iš širdies, kad gramdyt reiks, pamokinsiu.“<delimiter>Taip ištaręs, jis kūliais pro duris iššoko<delimiter>Ir, ant kumelio ketvergio tuojaus užsimetęs,<delimiter>Skubinos ir kitiems kaimynams urdelį rodyt.
O kaip jau diena pasakyta buvo prašvitus,<delimiter>Štai baudžiauninkai visi pulkais susirinko.<delimiter>Viens savo kablį, o kitsai naujintelę šakę<delimiter>Nešdams ir besiskubindams tikt bėga, tikt bėga.<delimiter>Albas, šūdleteres naujas tyčioms pasidaręs,<delimiter>O Merčiuks, ratelius taip jau naujus užsimovęs,<delimiter>Su kitais baudžiauninkais į baudžiavą tarškė;<delimiter>O bernai visi, naujas vyžas nusipynę<delimiter>Ir autus naujus iš drobės sau pasidarę,<delimiter>Vis tekini, kits kitą neigi pranokdami šoko.<delimiter>Tai išties dyvai, nės taip nedarydavo būrai.<delimiter>Sako juk visur, kad būrs į baudžiavą slenka<delimiter>Ir kad kartais su piktu jį reikia pajudint,<delimiter>Kad, kaip puolas jam, jis žengt ir dirbt užsigeistų.
Ale ką mačija? čia mums nereik nusidyvit.<delimiter>Amtsrots valsčiaus to, kursai tą baudžiavą valdė,<delimiter>Toks širdings buvo pons, kad kožnas, jo paminėdams,<delimiter>Dar vis verkia: nės jisai jau numirė pernai.<delimiter>Ak! išties ir verts, kad jo kasdien paminėtų<delimiter>Ir kad jo vaikų vaikai paminėdami verktų.<delimiter>Tai buvo pons! ak tokį vos vėl rasime sviete!<delimiter>Mislyk tikt, gaidau! kaip jis mylėdavo žmones;<delimiter>Ir dėl ko jį vėl visi mylėdavo būrai.<delimiter>Daug yr ponpalaikių, kurie, pamatydami būrą,<delimiter>Spiaudo nei ant šuns ir jį per drimelį laiko;<delimiter>Lygiai kad žmogutis toks neverts pažiūrėti.<delimiter>Ale nabašninks amstrots taip nedarydavo būrui;<delimiter>Bet visur aštriai kaip tėvs užstodavo biedžių.<delimiter>Keikesčių niekados iš jo burnos nesulaukėm;<delimiter>Ir kad kuočės jis būrus išgirsdavo keikiant,<delimiter>Tai tuo tėviškai jis juos mokėdavo koliot.<delimiter>Jis nesakydavo „tu“, bet vis pasakydavo „jūsų“;<delimiter>Ir iškoliodams jis vis ištardavo „jūsų“:<delimiter>Nės tikt vokiškai jisai mokėdavo koliot.<delimiter>O kad kartais šį ar tą reikėdavo garbint,<delimiter>Tai jis tam lietuviškai padarydavo garbę.
Ale dabok, brolau! aš tau daugiaus pasakysiu.<delimiter>Tu su manim žinai, kaip būrą baudžiava baudžia,<delimiter>Ir kaip biedžius toks, kasdien kantriai pasilenkęs,<delimiter>Po baisioms vargų naštoms vos gal atsidvėsti.<delimiter>Ak, kas gal visokias mūsų bėdas surokuoti!<delimiter>Vasara, juk žinai, kasmets tikt vos pasirodo,<delimiter>Štai kiekviens žioplys jau būrą pradeda stumdyt.<delimiter>Kaspars, ant galvos iškėlęs skiauturę riebią,<delimiter>Kaip gaidys vištas guiniodams, gandina žmones;<delimiter>Ale jo tarnas Diksas dar baisiaus pasipurtin,<delimiter>Kad jis, kardpalaikį nei pons prie šalies prikabinęs,<delimiter>Tarp baudžiauninkų mudraudams rėkti pagauna;<delimiter>Nės jis vis kytriaus už poną nor padaryti<delimiter>Ir aukščiaus už jį, tikt mislyk, veržiasi sėstis.<delimiter>Ar tai švankus darbs, ar reik taip viešpatį niekint?<delimiter>O kad bloznas toks savo ponui taip išsišiepia,<delimiter>Ar dyvai, kad būrą jis jau visą suėda?
Juk žinai, brolau, koktu, kad svilina saulė<delimiter>Ir kad, prakaitui srovėms per nugarą teškant,<delimiter>Jau ir blogs skilvys dėl pietų pradeda skųstis;<delimiter>Rods ir jam perlenkio reik kasdien pasitiešyt.<delimiter>Ale kuomi gal biednas būrs savo vėdarą linksmint,<delimiter>Kad jam plutos tikt ir kėžas vos pasiliko.<delimiter>Taip vargingai jis, savo sausą truputį kramtęs<delimiter>Ir ištroškęs, jau malkelio gert užsigeidžia.<delimiter>O ką gers, kad skinkio jam nei viens nepasiūlo?<delimiter>Taip jis iš bėdos, pas klaną kokį nušokęs,<delimiter>Ištisas ir didei dūsaudams vandenį laka,<delimiter>Kur vabalai visoki su varlėms šokinėja;<delimiter>O štai Diksas su lazda dar muša nabagą.
Ak, pon amtsrot, ak! dėl ko mums numirei pernai?<delimiter>Ak, su tavim jau ir linksmybės mūsų prapuolė!<delimiter>Ak tėtuti! tavęs kasdien kiekviens paminėdams<delimiter>Ir dūsaudams, taip nesvietiškai nusiverkia,<delimiter>Kad ir akys jau keliems išpūti pradėjo;<delimiter>O kiti dėl to, veik proto viso netekę,<delimiter>Baudžiavą, kaip jiems reik, atlikt jau nedera biedžiai.<delimiter>Rods ir tu, baudžiauninkus į baudžiavą guidams,<delimiter>Ne tingėt, bet dirbt liepei, kaip puolasi būrams:<delimiter>Nėsa karališkas provas ir visą rabatą<delimiter>Kožnas tur, kaip tarnui reik, viernai pasisavint.<delimiter>Ale nesvietiškai būrus įžeist negalėjai.<delimiter>Ak! kieksyk tu verkdams mūsų bėdas pažiūrėjai;<delimiter>Ir, kad Diksas mus per daug užnikdavo dovyt,<delimiter>Tu kaip tėvs meilings užstot mokėdavai žmones.<delimiter>Ypačiai kad javelius nuvalyt prisiartino čėsas,<delimiter>Ir laukų darbai mus į laukus suvadino,<delimiter>Štai tavo rūpesčiu tuojaus išbusdavo kožnas;<delimiter>Taip kad kartais per naktis miegot negalėjai<delimiter>Ir daugsyk sapnuodams mūsų bėdų paminėjai.<delimiter>Taip besirūpindams visokio gėrimo grečno,<delimiter>Puspyvės ir skinkio daug liepei padaryti;<delimiter>Ir, kad mes apalpę bei vaitodami dirbom,<delimiter>Tuo tavo tarnas mus gaivint atveždavo bačką.<delimiter>Ak pon amtsrot miels! dėl ko mums numirei pernai?
„Stui, — tarė Prickus, — jau ben sykį paliaukite zaunyt<delimiter>Ir ben gėdėkitės tokio netikusio būdo.<delimiter>Kas jau bus iš jūs, kad vis raudodami kauksit;<delimiter>O paskui akli bei proto viso netekę<delimiter>Nei vaikus augint, nei darbus dirbt negalėsit.<delimiter>Rods tiesa, pons amtsrots mūsų nabašninkėlis,<delimiter>Sveiks dar irgi pačioj drūtumoj nuoglai pasidėdams,<delimiter>Ašarų mums per daug ir raudą didę padarė.<delimiter>Juk ir aš kelias naktis miegot negalėjau<delimiter>Ir daug ašarų rietančių nei košte pakošiau.<delimiter>Ei kieksyk! deivių baukštints iš patalo šokau,<delimiter>Kad man jos tamsoj su ragais margais pasirodė<delimiter>Irgi praryt mano dūšią vis į patalą siekė;<delimiter>Todėl iš bėdos nusipirkęs didelę pūčką<delimiter>Irgi paprovijęs ją po galvų pasidėjau.<delimiter>Štai! po tam mane jau daugiaus negandino deivės,<delimiter>Ir aš naktyj rėkaut ir durnuot pasilioviau.
Jau dyvus varlių bei pelių irgi pelėdų<delimiter>Su naujienoms žiurkių bei nuplikusių žvirbliu<delimiter>Ir kas dar daugiaus tokių dyvų pasidarė —<delimiter>Vislab ant laktos, kur vištos tupi, padėję,<delimiter>Skubinkimės pirmiaus iš staldų mėžinį kraustyt,<delimiter>O paskui, kas dar daugiaus tokių dovanėlių<delimiter>Ten ar čia bus sudrėbta, viernai pavalykim.<delimiter>Kam juokies, žioply! girdėdams mandagų žodį?
Ar nežinai, kad būrs nor grečną grūdą sulaukti,<delimiter>Tai pirm to jisai tur grečną šūdą pakrėsti?<delimiter>Puodui juk kasdien, kad kokį viralą verdi,<delimiter>Druskos ne tiktai, bet dar ir uždaro reikia.<delimiter>Kam nesisūdęs ir n'užsidaręs nesrebi sriubą;<delimiter>O tu dar juokies, kad klapai mėžinį rauso<delimiter>Ir pardovytoms dirvelėms uždarą taiso?<delimiter>Taigi nutverk rykus, kurie tam yr padaryti,<delimiter>O mėžk greitai ir linksmai pakvipusį skarbą!<delimiter>Iš menkų daiktų daugsyk dyvai pasidaro;<delimiter>O iš mėšlo smirdinčio žegnonė pareina.
Tūls nusvilęs ponpalaikis rods juokiasi būrams<delimiter>Ir besišypsodams jų darbus niekina bloznas,<delimiter>Lygiai kad toksai.be būrų gal įsiremti<delimiter>Irgi be mėšlo jų pyragais gal pasivalgyt.<delimiter>Ak! kur dingtų ponai, kad jie būro netektų<delimiter>Ir kad biedžius toks su šūdais jiems nepadėtų.<delimiter>Taigi nebokite, klapai! kad, išmėždami šūdus,<delimiter>Kartais dėl visokių kvapų turite čiaudyt<delimiter>Ir kad jūs stalde daugsyk klampodami stenat.<delimiter>Rods darbelio jūsų ponačių lepusi nosis<delimiter>Baidos ir vis poniškai užkumpusi juokias;<delimiter>Ale dabok tiktai, kaip veikiai ji nusilenktų,<delimiter>Kad barščius nedarytus ir prisvilusią gručę<delimiter>Taip, kaip biedžiai mes, kasdien į vėdarą kištų<delimiter>Ir su mumis drauge prisivargt į baudžiavą suktųs.“
Pričkau! ką kalbi? ar ponams taip pasakysi?<delimiter>Ar nežinai, kad būrs, iš tolo poną pamatęs,<delimiter>Tur kepurę nuvožt ir poniškai pasikloniot?<delimiter>O tu dar drįsti jiems taip durnai pasitursint?<delimiter>Ar nebijais, kad jie dėl to tau sprandą nusuktų<delimiter>Argi nutvėrę prie plaukų stalde pakabintų?<delimiter>Sviete rods visur randi netikusį žioplį.<delimiter>Jis nekyšo tikt vis po surukusia skranda;<delimiter>Bet ir po šilkais daugsyk jis juokiasi glūpas.<delimiter>Taigi nedyvykis, kad kartais drimelį puikų<delimiter>Zaunijant girdi. Jis taip glūpai nedarytų,<delimiter>Kad jo tėvs jį būt mūsų darbus dirbt pamokinęs.
Jaugi gana šiamsyk stalde pas mėžinį šūtyt;<delimiter>Dar ir pievoms reiks, ir dirvoms ką pasakyti.<delimiter>Vaikai, skubinkitės, ant vakars jau prisiartin;<delimiter>O rytoj reikės pamaži dalgius pasiprovyt.<delimiter>Ar negirdit, kaip šienaut jau putpela šaukia<delimiter>Ir, kas žiemai reiks, sukraut į kupetą liepia?<delimiter>Ak ir čėsas bus; Joninių didelę šventę,<delimiter>Kaip kiekviens žinai, poryt viešėdami švęsim;<delimiter>O n'ilgai po to laukų trūsus nusitversim.<delimiter>„Ak! — tarė Krizas, — rods dar daug mums reiks pasipurtint,<delimiter>Ik visur savo būriškus atliksime darbus.<delimiter>Ale, žėlėk dieve, kaip gal vargings gaspadorius<delimiter>Iš bėdos išsirist, kad jam šeimyna neklauso.<delimiter>Aš, girdėk, brolau! šią kiaušę žilą sulaukęs<delimiter>Irgi nemaž ant svieto šiaip ir taip prisibandęs,<delimiter>Daug dyvų ir daug naujienų tau pasakysiu.<delimiter>Tėvs mano Krizas numirdams mane mažą paliko;<delimiter>O našlė moma maitintis ubagais ėjo;<delimiter>Todėl iš bėdos man, vargstančiam nabagėliui,<delimiter>Slūžyt ir kiaules varinėt pas Bleberį teko.<delimiter>Taip aš, valandą viernai jo kaimenę ganęs<delimiter>Ir dėl smarvių bei biaurybių daug prisivargęs,<delimiter>Jau po tam akėt ir žagrę sekt panorėjau.<delimiter>Nės aš jau kaip glūpas vaiks daug razumo rodžiau,<delimiter>O kaip pusbernis ne vieną žilį pranokau;<delimiter>Todėl padarynes visokias vos pažiūrėjau,<delimiter>Štai jau, mislyk tikt, jas taip išdrožti mokėjau,<delimiter>Kad tūls bernas sens dėl to didei nusigando<delimiter>Ir besigėdėdams saugojos man pasirodyt.
Rods negražu žiliems bernams ir didelė gėda,<delimiter>Kad juos koks bernuks glūpoks apgėdina dirbdams;<delimiter>O štai dar algos tokie daug dolerių tyko<delimiter>Ir vis pasėlio daugiaus išveržt nesigėdi.<delimiter>Ak! kur dingo Prūsuose barzdota gadynė,<delimiter>Kaip slūžauninks dar už menką pinigą klausė.
Aš, dar vaikpalaikiu glūpu pas Bleberį būdams,<delimiter>Daugsyk dyvijaus, kad koks turtings gaspadorius,<delimiter>Su bernais kasmets suderėdams, dolerį siūlė;<delimiter>O bernai dar gyrės, kad koksai geradėjas<delimiter>Kartais iš tikros širdies šeštoką pridėjo;<delimiter>O kad kelnes jiems ir dvi vyži pažadėjo,<delimiter>Štai jie dar už garbę tą didei dėkavojo.<delimiter>Bet kaip sviets po tam didžiuotis jau prasimanė<delimiter>Ir lietuvninkai su vokiečiais susimaišė,<delimiter>Štai ir viežlybums tuojaus į nieką pavirto;<delimiter>Taip kad klapai vyžų, viežlybai padarytų,<delimiter>O mergaitės krosytų marginių nekenčia.<delimiter>Klapai kaip ponačiai su puikiais sopagačiais,<delimiter>O nenaudėlės mergaitės su kedelačiais,<delimiter>Lyg kaip jumprovos pasirodyt jau nesigėdi.<delimiter>Taip lietuvninkai savo viežlybumą pražaidė.
Bet ir mūs valgius, lietuviškai padarytus,<delimiter>Tūls išdykėlis nenauds išpeikt nesibijo.<delimiter>Tėvai mūs kytri, kisielių virdami skanų<delimiter>Ir su pienu jį šeimynai duodami valgyt,<delimiter>Didelį savo namams visiems padarydavo džiaugsmą.<delimiter>O kad šiupinį kartais jiems išvirdavo tirštą<delimiter>Ir lašinių kokį šmotelį duodavo priedams,<delimiter>Ak! kaip girdavo sotinti bernai gaspadorių.<delimiter>Ogi dabar kasdien kiekviens, mėsos išsižiodams<delimiter>Ir daugsyk kaip šuo išplėšdams, vargina būrą.
Tikt girdėk, brolau! kaip man biednam pasidarė.<delimiter>Aš, kone penkiasdešimts metų šį savo namą<delimiter>Viežlybai valdydams ir niekados nepateikdams,<delimiter>Ponams taip, kaip būrams, vis įtikti mokėjau;<delimiter>Tikt šeimynai ant garbės padaryt negalėjau.<delimiter>Man šykštums klasta, kad šutinu didelį puodą;<delimiter>O kad reik padalyt, šmotus vis kyšteriu riebius.<delimiter>Todėl vos dyvai, kad kartais mezliavą mielą<delimiter>Užmokėt n'įmanau ir amtmons išbara visą<delimiter>Ar nesvietiškai supykęs muša per ausį;<delimiter>O štai man daugsyk dėl čyžės taip pasidarė.
Bet ak! kaipgi galiu mokėt, kas reik, savo ponams,<delimiter>Kad nelaba šeimyna jau mane visą suėdė?<delimiter>Ak! man biedžiui jau beveik reiks ubagais eiti.<delimiter>Karvių bei avių, bei jaučių didelį pulką,<delimiter>O ir kiaulių bei ožkų taip daug mėsinėjau,<delimiter>Kad jau vos žinojau, kur skūras pakabinti.<delimiter>Tikt užvakar dar priėsdint pamušiau bulių,<delimiter>Nuo kurio ik dienai šiai (tikt gėda sakyti)<delimiter>Vosgi ragai su kaulais ir skūra pasiliko.<delimiter>O štai, vemdami dar, veršienos jau prasimanė<delimiter>Ir didei mane gvoltija, kad aš paskutinį<delimiter>Ir vienturtį veršį jiems mėsinėt pažadėčiau.
Bet ir dėl algos taip jau kasmets pasidaro.<delimiter>Kartais vaikpalaikis buksvas vos moka nešioti<delimiter>Ir daugsyk nesigėdėdams (meldžiu, nepadyvyk)<delimiter>Kaip biaurėstis koks kasnakts į patalą meža<delimiter>Ir kiaules penkias kaip reik negal paganyti;<delimiter>O štai ir toksai utėlius dolerių tyko,<delimiter>Kad jį kartais šūtydams samdyti pradėsi.<delimiter>O ir tarp bernų taip jau tūls valkata randas,<delimiter>Kurs akėčias ir kas žagrei reik nepažįsta<delimiter>Ir prie ragų kumpų nutvert margiuką nedrįsta.<delimiter>O kad mūdraudams koks bulius pradeda baubti,<delimiter>Tuo taipo nusigąsta, kad jo padreba kiškos;<delimiter>O štai toks žioplys, daugsyk didei pasipūtęs<delimiter>Ir savo darbus bei nešvankų madarą girdams,<delimiter>Raukos dar, kad jam algos, kiek nor, nežadėjai.<delimiter>Tikt bandyk ir siūlyk jam, kepurę nuėmęs,<delimiter>Siūlyk jam dosniai ant meto dolerių dešimt,<delimiter>O paskui girdėk, kaip bloznas toks įsirėmęs<delimiter>Dar ir pasėlio brangaus išveržt nesigėdės.
Bet, kad dirbt ką reik, visur dyvai pasidaro.<delimiter>Vagys vos mėsos grečnos gardžiai prisiėdė<delimiter>Ir saldžių koštuvių vos dosniai prisigėrė,<delimiter>Štai jau vieną ten, o kitą ten pamatysi<delimiter>Kniūpsčius už tvoros ar po pašiūre betimsant.<delimiter>Kartais neprieteliai taipo pasislėpti numano,<delimiter>Kad visur ieškodams juos atrast negalėsi.<delimiter>Šauk tikt, kiek įmanai, ir trūbyk didelį garsą:<delimiter>Ans, Jokūb, Ensky! kur bastotės prisiėdę?<delimiter>Štai jau vakars bus, o nieko dar nepradėjot.<delimiter>Ant jau visas sviets kaip skruzdėlyns susirinko,<delimiter>Ir kiekviens atlikt, kas reik, tikt bėga, tikt bėga;<delimiter>O jūs, neprieteliai, vis tikt kirmyt pasileidot?<delimiter>Kas jau bus iš mūs, kad taip gyvent nesiliausim?<delimiter>Ale nelauk, kad jie kampe, girdėdami balsą,<delimiter>Tuo kaip reikia pašoks ar veik atsilieps gaspadoriui.<delimiter>Ak! nemislyk taip! kampe dar juokiasi smirdai;<delimiter>Ar, kad jiems vertai grumzdi, vis keikdami baras.<delimiter>O dar to negana; bet jau ir mušt pasikėso.<delimiter>Juk žinai, brolau! kaip pernai valkata Slunkius,<delimiter>Jomarke brangvyno stuopą visą nurijęs,<delimiter>Man iš papykio kone visą nupešė kiaušę.<delimiter>O paskui razbaininks tas, beržinį nutvėręs,<delimiter>Su kitais draugais pasiritę nugarą skalbė,<delimiter>Taip kad man kelias nedėlias sirgti reikėjo.<delimiter>Tai margi daiktai! kad jau plaukai pasišiaušia.“
Krizui taip besiskundžiant, štai pulkai susibėgo,<delimiter>Ir visur rėksmai „šok, kirsk, grėbk, krauk“ pasidarė.<delimiter>Tuo laukai kaip skruzdėlyns kribždėti pagavo,<delimiter>Ir gaspadoriai su bernais šienaudami spardės.<delimiter>Rodės man, kad visas sviets, kovot susibėgęs,<delimiter>Kardus ir šobles į margas nunešė pievas.<delimiter>Štai tuojaus visur išsišiepusi giltinė smaugė<delimiter>Ir visoms lankelėms raudą didę padarė,<delimiter>Nės dar daug žiedų tikt vos žydėti pradėjo<delimiter>Ir daugums jų vos savo blogą pumpurą rodė.<delimiter>Daugel dar visur nei būrų kūdikiai žaidė,<delimiter>O kiti jau su žiloms barzdoms svyrinėjo.<delimiter>Giltinė su dalgiu, nei seną gremždama barzdą,<delimiter>Būrams tuo visiems visur ištuštino pievas;<delimiter>Tikt Plaučiūno vieno dar nekrutino sklypą.
Tas nenaudėlis Plaučiūns, pas Kasparą pernai<delimiter>Talkoje pavitots, taip baisiai buvo pririjęs,<delimiter>Kad jis naktyj, ant tamsių laukų klydinėdams,<delimiter>Budę naują su dalgiu šukėtu prapuldė<delimiter>Irgi namon išaušus jau vos vos parsibastė.<delimiter>Taip jisai paskui, per dieną visą miegodams,<delimiter>Pamestų rykų lauke ieškot neminėjo,<delimiter>Ik po meto vėl šienaut jau putpela šaukė.<delimiter>Štai Plaučiūns savo dalgio bei budės pasigedo<delimiter>Ir vaitodams vis ir šen, ir ten bėginėjo;<delimiter>Ik paskiaus, iš papykio beržinį pagavęs,<delimiter>Pačią su glūpais vaikais kone numušė smirdas.
Taip po tam jisai, nesvietiškai prisidūkęs<delimiter>Ir vienausį kuinpalaikį prastai pažebojęs,<delimiter>Į Karaliaučių dalgį pirkt tiesiog nukeliavo.<delimiter>O vei ten, dyvų visokių daug pamatydams<delimiter>Ir žioplinėdams vis bei būriškai šokinėdams,<delimiter>Budę su nauju dalgiu nusipirkt užsimiršo;<delimiter>Bet ir kuinpalaikį taip jau pas Miką pragėręs,<delimiter>Pėsčias po dviejų nedėlių vos parsibastė<delimiter>Ir savo pievą pridergtą (tikt gėda sakyti)<delimiter>Šnypšdams ir rėplinėdams vis su piautuvu kirto;<delimiter>Bet kaimynai jo rugius jau buvo suvalę,<delimiter>Ir keli kviečių plyckus pasikepę valgė.
Man dėl to besidyvijant, štai Kasparo tarnas,<delimiter>Iš rugių kiaules guiniodams, man pasirodė.<delimiter>„Kas tai? — klausiau jį, — kieno ta dvylika paršų?“ —<delimiter>„Tič! — tarė jis, — nerėkauk taip, tai Kasparo kiaulės;<delimiter>O rugiai Plaučiūno, kurs ant! piautuvą plaka.<delimiter>Juk žinai, kaip jis kasmets blogai rėplinėdams<delimiter>Ir nei šūdvabalis kribždėdams šūde gyvena.“<delimiter>Ak! kad jau gaspadorius pats vos gyvs pasijudin<delimiter>Ir nei utėlė kraujų prisisiurbusi slenka,<delimiter>Ką jau bernas veiks, kad jam jis lieps pasipurtint?
„Ak, — tarė Paikžentis, mokinto Bleberio bernas, —<delimiter>Mans gaidau! nemislyk, kad tikt mūsų ponačiai<delimiter>Ant česnių su jumprovoms durnai šokinėja<delimiter>Ir aklai prisisurbę būrams gėdą padaro;<delimiter>Juk ir būrų daug jau jiems prilygt nesigėdi;<delimiter>Dingojas, kad vis garbė, ką garbina ponai,<delimiter>Ir kad vis kytrums, ką jie pliuškėdami plūsta.<delimiter>Daug yr ponpalaikių, kurie kasdien įsirėmę<delimiter>Kabiar ir varles visokias svetimas ėda;<delimiter>O prisiėdę jau bei rinčvynio prisikošę,<delimiter>Tuo su kortoms ir klastoms kits kitą nugauna.<delimiter>Bet ir būrai jau nuo jų mokinasi branyt<delimiter>Ir besišypsojas, kad Krizas Krizą prigauna.“
„Eik, nezaunyk taip“, aš, jam drąsa pasakydams,<delimiter>Dyvijaus jo kalbai, tuo nuo jo nusigręžęs.<delimiter>Sako rods mieste, kad būrai menk išsimano<delimiter>Ir kad jų darbai bei būriškos budavonės<delimiter>Tikt biauru kalbėt ėsą bei gėda žiūrėti;<delimiter>Bet, kas taip šveplen, tas būrą dar nepažįsta.<delimiter>Vierykit tikt man, kad tūls vyžas užsimovęs,<delimiter>Su protu daugsyk apgauna didelį poną;<delimiter>Tikt nedrįsta biedžius vis kaip reik pasakyti.
Taip bedūmojant man, štai vėl niūkims pasidarė.<delimiter>Rodės man išties, kad jaučių kaimenė bliovė,<delimiter>O štai vaikpalaikiai Plaučiūno parnešė plonį.<delimiter>Žinot juk, kaip mūsų lietuvninkai prisirėkia,<delimiter>Kad jie po Jokūbinių, jau rugius nukapoję,<delimiter>„Plonį nešam!“ būriškai šokinėdami suokia.<delimiter>Taip ir vaikpalaikiai Plaučiūno savo tėtačiui<delimiter>Garbę su šiaudų kūliu padarydami rėkė;<delimiter>Nės grūdelius lauke jau vėjai buvo nudaužę,<delimiter>Taip kad tikt šiaudai į mėšlą mest pasiliko;<delimiter>O štai dar raspustą jie padaryt prasimanė.<delimiter>Merčius su Lauru mergas į vandenį vilko;<delimiter>O Pakulienė su Lauriene tuo pasitiešyt<delimiter>Vyrus ir vaikus su pilna milžtuve plovė.<delimiter>Taip besidarkant jiems ir kiauliškai besimaudant,<delimiter>Barnys su nesvietiškais vaidais pasikėlė.<delimiter>Lauras, jau per daug mirkyts, tuo piną pagavo;<delimiter>O Laurienė su Pakuliene lopetas ėmės.<delimiter>Taip besikėsant jau, tuojaus Plaučiūns pasirodė<delimiter>Ir, grečnus lašinių šmotus kožnam padalydams,<delimiter>Papykius durnus ir vaidą visą nutildė.<delimiter>O po tam savo namą jau viernai čestavojęs<delimiter>Ir kaimynus iš visų kampų suvadinęs,<delimiter>Taip nesvietiškai ir kiauliškai prisirijo,<delimiter>Kad jau su visais svečiais po suolu nupuolė.
„Ak! — tarė Selmas, — jau toktu su mūsų gadyne,<delimiter>Kaip jau šveisteris ir prancūzas Lietuvą gavo.<delimiter>Rods ir tarp lietuvninkų tūls randasi kiaulė,<delimiter>Kurs, lietuviškai kalbėdams, šveisterį peikia;<delimiter>O tiktai ir pats kaip tikras šveisteris elgias.<delimiter>Kaip pirm to lietuvninkai dar buvo pagonai<delimiter>Ir savo dievaičius iš strampų sau pasidarę<delimiter>Ir po medžiais ant virvių pasikorę gyrė,<delimiter>Tai jie rods dar taip, kaip mes, nepažindami dievą,<delimiter>Daug nešvankių ir durnų daiktų prasimanė.<delimiter>Ogi dabar jau mes, krikščionims būdami prūsai,<delimiter>Mes lietuvninkai taip baisiai ryt nesigėdim,<delimiter>Kad ir vokiečiai glupoki tur nusidyvyt.“
Selmui taip besiraukant, štai pakamorė suriko:<delimiter>„Vaikai! kam vis vėpsot taip? Ant dargana rodos,<delimiter>Ir stulpai saulelės ant debesių prasiplatin.<delimiter>Ką mums rūp Plaučiūns — tesižino jis supelėdams.<delimiter>Bėkim skubinkimės greiti suvalyt vasaroją.<delimiter>Ant! jau baltuoja laukai, ir vasara baigias,<delimiter>O vasarojas mus dalgius vėl ragina provyt.<delimiter>Pupos pernokusios, o žirniai jau susiraukia,<delimiter>Ir iš ankščių jų byrėt jau pradeda vaisius.<delimiter>Ar ne grieks, žmogau! kad dievo tos dovanėlės,<delimiter>Dėl kurių besidovydams taip daug trūsinėjai,<delimiter>Argi ne grieks, kad jos ant lauko tur išsigvildyt?<delimiter>O kas bus iš mūsų, kad, neturėdami žirnių,<delimiter>Žiemą su vaikais užsigeisim šiupinio valgyt?<delimiter>Avižas ir miežius taip jau kone sulesė paukščiai;<delimiter>O kas liko dar, jau kiaulės sau pasisavin.<delimiter>Taigi dabar glūpai kisielių visą pražaidėm,<delimiter>O kruštinių bei kruopelių vos paragausim.<delimiter>Ar ne gerai mokinau nuolatai suvalyt vasaroją;<delimiter>Bet jūs nei užkurtę man klausyt nenorėjot.<delimiter>Taipgi dabar kisieliaus jau ir šiupinio gloda.<delimiter>O ką veiksim, kad mums reiks į baudžiavą trauktis<delimiter>Ar žiemos čėse su pradais akselį provyt?<delimiter>Patys į laukus tuščias kašeles nusinešim;<delimiter>O galvijams vargstantiems, neturėdami pradų,<delimiter>Iš bėdos pietums nedarytą pašarą duosim.
O jūs moters, ar ir jūs taip jau pasileidot?<delimiter>Kam linų raut ir kaip reik iškaršt nesirengiat?<delimiter>Ar ne gėda jums, kad vokiečių gaspadinės<delimiter>Iškarštus linus į lauką jau nugabena<delimiter>Ir, besidyvydamos didei, jūsų tinginį peikia?<delimiter>Moters! jūs lietuvninkės, ar jau nesigėdit,<delimiter>Ar nesigėdit, kad jums vokiškos moteriškės<delimiter>Su dailiais darbais ant lauko gėdą padaro?<delimiter>O kas bus, kad čėsas verpt ir aust prisiartins,<delimiter>O lineliai jūs ant lauko bus pasilikę?<delimiter>Ak! kur dingot jūs, barzdotos mūsų gadynės,<delimiter>Kaip lietuvninkės dar vokiškai nesirėdė<delimiter>Ir dar vokiškus žodžius ištart negalėjo.<delimiter>O štai dar negana, kad vokiškai dabinėjas,<delimiter>Bet jau ir prancūziškai kalbėt prasimanė.<delimiter>Taipgi bezaunydamos ir darbo savo pamiršta.
O jūs vyrai! kam gi nenaudėlių moteriškių<delimiter>Ir išdykėlių mergų raspustą nedraudžiat?<delimiter>Ar jau norit vokiečiams nuogi pasirodyt<delimiter>Ir kaip drimeliai ant šlovnų česnių nusigėdėt?<delimiter>Jūs apjekėliai! ar jau visai nesuprantat,<delimiter>Kokią sau ir mums visiems padarysite gėdą,<delimiter>Kad su buksvoms lopytoms į baudžiavą žergsit<delimiter>Ir mišion sudriskę bei skaroti nukaksit?<delimiter>Ak! ben gėdėkitės tas gėdas sau pasiprovyt<delimiter>Irgi pačias kaip reik linų raut guikite greitai.<delimiter>Ant dar liko kiek, kur kiaulės knist nenukako.<delimiter>Mažu kas autams ar mazgotėms dar pasiliko;<delimiter>Ale padurkams jau ir kelnėms gloda zuposto.<delimiter>Vei ir grybų jau, žėlėk dieve! neragausim:<delimiter>Juk, anot ano, juos vokiečių gaspadinės<delimiter>Su ketvirčiais vis džiovint į kakalį šauja.<delimiter>Plempių, rudmėsių, storkočių bei baravykų,<delimiter>Jautakių ir baltikių, grūzdų irgi bobausių<delimiter>Bėgdamos į gires jos sau taip daug prisirovė,<delimiter>Kad jau kelios jų su grybais į Karaliaučių<delimiter>Kupčiams išparduot ir ką nusipirkt nukeliavo;<delimiter>O kas liko dar, zopostui sau pakavojo.<delimiter>Taigi dabar tikt šungrybiai dar mums pasiliko.<delimiter>O ką gi veiksim, kad barščius ar šiupinį skanų<delimiter>Virt užsigeisim, ogi pagardint juos negalėsim?<delimiter>Žinot juk, kaip grybas, kad jį moki paprovyt,<delimiter>Viralus ir avižų kruopas užgardina šauniai.
Bet ir su riešutais saldžiais taip jau pasidarė.<delimiter>Vokietės tokių daiktų bačkas prisirinko,<delimiter>Ir jau kelios jų parduot žakus prisipylė.<delimiter>O štai mūsų nenaudėlės dar nei riešutytį,<delimiter>Ir nei vieną, nei mackiurniką riešutytį<delimiter>Žiemai perkąst ir kramtyt dar nenusiskynė.<delimiter>Vyrai rods tokių gėrybių menk užsigeidžia.<delimiter>Jiems tabakėlis, kad ir visą butą prismirdin,<delimiter>Tikt gardesnis, kaip visi riešutai gardžiausi.<delimiter>Boboms mūsų bedantėms jie taip jau nepritinka;<delimiter>Ne, gaidau! nesiūlyk joms, kas joms nepareitis.<delimiter>Dantys juk, anot ano, sukrošusių metų<delimiter>Riešutį perkąst ir kramtyt jau nedera boboms.
Ale nereik dėl to dar tą niekutį paniekint.<delimiter>Mergos visos ir visi jauninteli klapai<delimiter>Tas gėrybes juk kramtydami garbina skaudžiai.<delimiter>Žiemą, kad vakarais Katryna snausdama verpia,<delimiter>Paukšterėdams riešutys tuojaus išbudina visą;<delimiter>O kad Jekė su Pime daug plūst nesiliauja,<delimiter>Tuo riešutų krūva, kad jos į gomurį kiša,<delimiter>Jų glūpas šnektas ir zauną visą nutildo.<delimiter>Ogi dabar kas bus, kad mūsų moterų gaujos<delimiter>Su mergoms ką verpt susisės pas kakalį šiltą,<delimiter>O riešutų nebus, ir dantys grieždami šypters<delimiter>Taip pamatysim tuo, kaip vindai mūsų žiuponių,<delimiter>Pakulų bei linų grįžtes pešinėdami, stapters.<delimiter>Taip žiema pasibaigs, o mes nuogi pasiliksim.“
„Stui, — tarė, kaimynkas viernai užstodama, Jekė, —<delimiter>Moters! ar jau mes visai pasiduosime gėdai?<delimiter>Kas tai per niūkims? Dėl ko taip rėkiate, vyrai?<delimiter>Ar visai dūšeles jau norit mūsų nudovyt?<delimiter>Kas jums rūp linai bei brauktos pakulų grįžtės?<delimiter>Rūpinkitės tikt už laukus, už pašarą žiemai!<delimiter>Ant ateina jau Mikielės didelė šventė<delimiter>Ir su jąja podraug biaurybės rudenio šlapios;<delimiter>O vei dar nevalyts ant lauko stov vasarojas,<delimiter>Irgi kanapės vėjų parblokštos svyrinėja.“
Taip besipriešijant, štai! vakmistras pasirodė<delimiter>Ir su juom Šlapjurgis bei Pakulūns pakamorė.<delimiter>Tuos baisingus tris svečius pamatydami būrai<delimiter>Taip nusigando, kad tuo vaidytis užsimiršo;<delimiter>Bet pons vakmistras, tuojaus beržinį nutvėręs<delimiter>Ir bais rėkaudams, taipo kalbėti pradėjo:<delimiter>„Jūs baudžiauninkai! girdėkit, ką pasakysiu;<delimiter>O jūs moters su mergoms, laikykite burnas.<delimiter>Mes, kaip užveizdai ir ponai jūsų statyti,<delimiter>Vasarai ir laukų darbams visiems besibaigiant,<delimiter>Jus graudent ir tėviškai pamokint užsimanėm.<delimiter>Dievs visagalįsis, kurs svietą visą sutvėrė<delimiter>Ir mums žmogiškus, ūmus bei razumą davė,<delimiter>Tas širdingas tėvs ir mūsų miels geradėjas,<delimiter>Rūpindams už mus, mus vėl dosniai pamylėjo,<delimiter>Ir mums duonos daug, o bandai pašaro davė.<delimiter>Žinot juk visi, koks blogas buvo zopostas,<delimiter>Kaip saulelė vėl pas mus atgrįžti pradėjo<delimiter>Ir mes būriškai laukus įdirbt susibėgom.<delimiter>Dešros ir lašiniai su kumpiais irgi su sūriais<delimiter>Baigės jau, o mes prastus išvirdami kąsnius<delimiter>Uždaro dairėmės, visur mėsos pasigedę;<delimiter>Bet kisielius ans gardus su šiupiniu mielu<delimiter>Buvo jau visai ant stalų mūs pasibaigę.<delimiter>O štai! kaip jau vėl po šalčių šilumą jautėm<delimiter>Ir gaivinančią mums dievs vėl vasarą davė,<delimiter>Tuo ir riebūs valgiai vėl pamaži prasidėjo,<delimiter>O mes tuo gardžiai ką virt ir kept prasimanėm,<delimiter>Ik po tam pašaliai visi pilnoki pastojo<delimiter>Ir mes vėl šmotus grečnus išvirdami valgėm.<delimiter>Taipgi dabar, vasarėlei mielai jau besibaigiant,<delimiter>Kožnas viens bliūdus ir puodus pradeda tarškint,<delimiter>Kad po tiek vargų ben kartą vėl pasidžiaugtų<delimiter>Ir taip daug pardovytas dūšeles gaivintų…
Ale, žmogau, žmogau! saugokis to neminėti,<delimiter>Kurs tau ant laukų bėginėjant ir trūsinėjant<delimiter>Su savo dangiškais sargais kribždėti padėjo.<delimiter>Vei! ką žemė tau viernai augindama davė<delimiter>Ir ką sodai bei daržai žydėdami rodė,<delimiter>Vislab jau, kaip pats žinai, kampe pakavojai<delimiter>Ir iščėrausi, kad dievs laikys, žiemavodams.<delimiter>Argi dabar tau nereikės aukštyn pažiūrėti<delimiter>Ir kasdien daugsyk tą šlovint irgi pagarbint,<delimiter>Kurs taip daugel vėl iš naujo tau dovanojo?<delimiter>Tai, kaimynai! tai vyriausi reikmenė jūsų;<delimiter>O po tam kas ponams reiks atlikt maloningiems<delimiter>Ir kas šiuilėms ir bažnyčioms puolasi kyštert;<delimiter>Ar kas man reikės mokėt, kad aš jodinėdams<delimiter>Ir skvieruodams kartais jus lankyti pradėsiu.<delimiter>Žinot juk, koktu, kad vakmistrai pasirodo<delimiter>Ir būrus glūpus nešvankiai keikdami bara.<delimiter>Taigi dabokitės ir mašnas čėsu prisikraukit,<delimiter>Kad kožnam, kas reiks, į čėso reikalą tikrą<delimiter>Čiuptert irgi nutvert tuojaus su sauja galėsit.
Taip mus atsiųsdams pons amstrots mūs maloningas<delimiter>Mums jūsų mylistą šį kartą paliepė sveikint,<delimiter>Melsdams nuoširdžiai visus čėsu pasrūpint,<delimiter>Kad man jus skvieruot ir kartais pliekt nereikėtų:<delimiter>Nės didei biednų širdis jo gailisi būrų.<delimiter>Taigi dabar pasakiau, kas man pasakyti reikėjo.<delimiter>O jūsų mylistai, kad švęsit rudenį riebų,<delimiter>Daug linksmybių velydams, pasiliecavoju.<delimiter>Tikt n'užmirškit irgi manęs ir mano namelių,<delimiter>Kad pulkais susikviesit į česnis pasilinksmint.<delimiter>Jaugi gana šiamsyk, jau mielą vasarą baikim<delimiter>Ir prieš rudenį, kas mums reiks, nugamint n'užsimirškim.“<delimiter>Gana.
<h1>Rudenio gėrybės</h1>
Ant saulelė vėl nuo mūs atstodama ritas<delimiter>Irgi palikusi mus greita vakarop nusileidžia.<delimiter>Vei kasdien daugiaus ji mums savo spindulį slepia;<delimiter>O šešėliai vis ilgyn kasdien išsitiesia.<delimiter>Vėjai su sparnais pamaži jau pradeda mūdraut<delimiter>Ir šilumos atstankas išbaidydami šlamščia.<delimiter>Todėl ir orų drungnums atvėsti pagavo<delimiter>Irgi senystę jau graudena kailinius imtis.<delimiter>Bobą su diedu blogu pas kakalį siunčia,<delimiter>O kitus atšilt į stubą ragina lįsti<delimiter>Ir valgius drungnus bei šiltą viralą valgyt.
Žemė su visais pasaliais įmurusi verkia,<delimiter>Kad mūsų ratai jos išplautą nugarą drasko.<delimiter>Kur pirm du kuinu lengvai mums pavežė naštą,<delimiter>Jaugi dabar keturiais arkliais pavažiuoti nepigu.<delimiter>Ratas ant ašies braškėdams sukasi sunkiai<delimiter>Irgi žemes biaurias išplėšdams teskina šmotais.<delimiter>Vei laukų sklypai visur skendėdami maudos,<delimiter>O lytus žmonėms teškėdams nugarą skalbia.<delimiter>Vyžos su blogais sopagais vandenį surbia<delimiter>Ir biaurius purvus kaip tašlą mindami minko.
Ak, kur dingot, giedros jūs gi pavasario dienos,<delimiter>Kaip mes, pirmąsyk stubos atverdami langus,<delimiter>Šildantį šiltos saulelės spindulį jautėm?<delimiter>Lyg kaip sapnas koks, kurį miegodami matom,<delimiter>Ogi pabudę jo po tam trumpai paminėjam,<delimiter>Lygiai taip prašoko mums su vasara džiaugsmas.<delimiter>Ogi dabar purvynai, kad juos krutina vyžos,<delimiter>Nei kisielius ant ugnies pleškėdami teška.<delimiter>Vislab, kas pas mus lakstydams vasarą šventė<delimiter>Ar plezdendams ant laukų linksmai šokinėjo,<delimiter>Vislab, kas linguodama ik debesų pasikėlė<delimiter>Ir, pasidžiaugęs taip, grūdelius su vabalu valgė,<delimiter>Vislab jau prastojo mus ir nulėkė slėptis.<delimiter>Taip laukai pasiliko mums visur gedulingi,<delimiter>Irgi grožybės jų nei kapas sens pasirodo.
Krūmus ir gires linksmas jau giltinė suka,<delimiter>Ir grožybes jų gaišin draskydama vėtra.<delimiter>Šakos, ant kurių po lapais užgimė veislė<delimiter>Ir lizdelyj nei lopšyj čypsėdama verkė<delimiter>Ar apžėlusi jau po tam lakstydama juokės<delimiter>Ir savo peną be momos skraidydama gaudė,<delimiter>Tos vietelės jau visur taipo nusirėdė,<delimiter>Kad jos nei žagarai sausi siūbuodami barška.<delimiter>Ten, kur meškins ant kelmų bites kopinėjo,<delimiter>O meška vaikus glūpus murmėdama žindė;<delimiter>Ten, kur briedžiai draskančių vilkų nusigando,<delimiter>O vilkai savo veislę kaukt ir plėšt pamokino;<delimiter>Ten, kur vanags su vaikais daug sulesė vištų,<delimiter>Ir varnai pulkais žąsyčius pavogė mūsų, —<delimiter>Ten, žiūrėkit, ten džiaugsmai taipo pasidėjo,<delimiter>Kad tikt varnos dar biaurybę rudenio garbin,<delimiter>O paukšteliai su dainoms ankštai pasislėpė<delimiter>Irgi be rūpesčių šaltai sapnuodami miegti.
Ak, daržų grožybės jūs su savo žolelėms,<delimiter>Jūs kvietkelės jaunos, jūs gi pavasario šlovė,<delimiter>Ak, kur dingo jūs puikums su savo kvapeliais!<delimiter>Vei ką sodai mums margai žydėdami rodė,<delimiter>O ką vasara mums po tam augindama siūlė,<delimiter>Tas visas gėrybes jau kampe pakavojam<delimiter>Irgi su puodais ar skauradoms virdami valgom.<delimiter>O jūs žąsys, jūs niekus pliuškėdamos antys,<delimiter>Eikit, maudykitės, pakol dar atviros upės.<delimiter>Jūs gaidžiai su vištoms ir kas mėžinį krapštot,<delimiter>Bėkit, skubinkitės ben kartą dar pasilinksmint.<delimiter>Ale nedingokit, kad mes dėl alaso mielo<delimiter>Ar dėl jūs dainų šventų jus šeriame tvartuos;<delimiter>Ne, mes dėl mėsos tiktai jūsų giriame balsą.
Tikt dyvai žiūrėt, kaip moters dilina stungius,<delimiter>Ir baisu klausyt, kad bobos tarškina puodus.<delimiter>Gryta su Pime kampuoto titnago ieško,<delimiter>O Selmykė sau iš autų purvelį svilin.<delimiter>Bet Katrynė su Berge skauradą šiūruoja<delimiter>Ir, kad daug ugnies ben veik po katilu degtų,<delimiter>Su pilvotais zūbais vis į kaminą pučia.<delimiter>Jekė su Maguže džiovintą pagalį skaldo,<delimiter>O Enskys sausos malkelės atneša glėbį.<delimiter>Ale Dočys nenaudėlis, pas kakalį šiltą<delimiter>Snausdams ir zūbus laižydams, ėdesio tyko;<delimiter>Nes Astė pietums nupenėtą šutina gaidį<delimiter>Ir kelis kviečių plyckus į kakalį šauja.
Dočiui taip besilaižant ir didei besidžiaugiant,<delimiter>Štai kvieslys puikiai rėdyts ir raits pasirodė<delimiter>Ir visus svodbon ateit pas Krizą paprašė.<delimiter>Svotų kožnas viens, tuojaus kepurę nuvoždams<delimiter>Ir už garbę tą didei kaip reik dėkavodams,<delimiter>Krizą pagarbint ir svodbon ateit pažadėjo.<delimiter>O vei vos ašma diena po tam pasirodė,<delimiter>Štai visi kaimynai svodbiškai pasirėdė.<delimiter>Steps su Merčium, kurpes sau naujas nusipirkę,<delimiter>O Jons su Lauru, dailias vyžas nusipynę,<delimiter>Rėdės ir svodbon nukeliaut kuinus pažebojo.<delimiter>Ypačiai iš visų Enskys savo šimelį prausė<delimiter>Ir, balnodams jį, prie šonų prisegė kilpas.<delimiter>Taip išrėdęs jau žirgelio nugarą visą,<delimiter>Tuo savo kulšis su nauju diržu surakino<delimiter>Ir ant blauzdų svodbiškus sopagus užsimovė.<delimiter>Moterų pusė kapos sūnelius palydėt pasisiūlė;<delimiter>Nes ir jas kvieslys į česnį buvo pakvietęs;<delimiter>Todėl jos taip jau, kaip reik viešnėms, išsirėdė.<delimiter>Ale ne vokiškai, kaip kelios jau prasimanė,<delimiter>Ne, lietuviškai kožna tarp jų susiglamžė.<delimiter>Juk žinai, kaip mūs lietuvninkės dabinėjas,<delimiter>Kad viešėt ar į česnis nukeliaut užsigeidžia.<delimiter>Kykas su nometu bei ploštė moterų rėdai,<delimiter>Bet vainikas su kasoms mergų dabinėjims.<delimiter>Bobos, šiukštu jums margų vainikų norėti,<delimiter>O jūs mergos, vėl, minau, n'užsigeiskite kykų!
Taip, kaip girdit, didis pulks visaip išsirėdęs<delimiter>Irgi nešvankiai klykaudama pas Krizą nukako.<delimiter>Brizas tuo pasikloniodams pasveikino kožną<delimiter>Ir, į savo namelį viežlybai suvadinęs,<delimiter>Tuo pavitot visus brangvyno atnešė plėčką<delimiter>Ir svotus linksmus meilingai ragino surbti.<delimiter>Ale moma marčios visokių sunešė plyckų<delimiter>Ir savo sukviestus svetelius taipo pamylėjo,<delimiter>Kad keli jau būriškas šūtkas prasimanė<delimiter>Ir viens valgydams pas stalą šūdą pasakė.
Taip pirmonės svodbiškas linksmai beragaujant,<delimiter>Štai tuo svodbiškas bliovims visur pasikėlė,<delimiter>Taip kad ir arkliai blogi šokinėdami žvengė.<delimiter>O vei vėl tuojaus tas pats kvieslys pasirodė<delimiter>Irgi beklykaudams kumelės nugarą daužė.<delimiter>Tu nenaudėli, kam spardai kumelio šonus?<delimiter>Ar negana, kad jį vos gyvą baudžiava lupo?<delimiter>O tu su pentinais jam dar daugsini vargą?<delimiter>Jok pamaži, žioply, nemušk be reikalo kuiną!<delimiter>Juk girdi, rytoj reikės į girę važiuoti,<delimiter>O poryt mažu reiks parvežint didelį pilvą.<delimiter>Taip jam, kaip girdėjot, būriškai besispardant,<delimiter>Štai tuo pro vartus rėdytą parvežė porą,<delimiter>Ant kurios švents vyskupas pas dievstalį šventą<delimiter>Vinčiavodams kaip reik žegnonę buvo padėjęs.
Gentys ir kaimynai, jau visi susibėgę<delimiter>Ir jaunikį su marčia pasveikinę dailiai,<delimiter>Tuo gardžiai pavitot į Krizo suvedė namą.<delimiter>Krizas irgi močiutė jo, surukusi boba,<delimiter>Gėrėjos didei dukters sulaukusiu svodbą.<delimiter>Nės Ilzbutė, jų dukčiutė, buvo paskiausi<delimiter>Ir prieg tam už šulco į Taukius nutekėjo.<delimiter>Todėl tėvai jos, sukvietę giminę visą,<delimiter>Tytveik daug dėl to kaštavos irgi steliavos.<delimiter>Karvių tris berždžias, o jaučių du mėsinėjo;<delimiter>Bet kiek kiaulių bei avių, mėsininks nerokavo;<delimiter>Ale žąsų bei vistų vos viena pasiliko.
Tas mėsas visokias, šiaip ir taip sukapotas,<delimiter>Krizo kukorius taip smarkiai pleškino svodbai,<delimiter>Kad ant ūlyčių visur ūžims pasikėlė,<delimiter>Ir kaimyns Pauluks dėl to didei nusigando.<delimiter>Taip išvirtus jau valgius iš katilo semdams,<delimiter>O pečenkas su kabliais iš kakalio traukdams,<delimiter>Petras kukorius, kaip girdit, buvo sutaisęs<delimiter>Irgi svečiams išalkusiems vis ragino siūlyt.<delimiter>Tušė, staltieses tuojaus atnešusi plonas,<delimiter>Svodbiškai kaip reik išrėdė didelį stalą.<delimiter>O po tam kviesliai greiti daug sunešė valgių:<delimiter>Jautienos riebios, kiaulienos irgi žąsienos,<delimiter>Plaučių bei kepenų, bei daugel sutintų blėkų.
Svotams taip po tam Tėvemūs šventai pasiskaičius<delimiter>Ir krikščioniškai pas stalą jau susisėdus,<delimiter>Krizas savo svečius meilingai ragino valgyt<delimiter>Ir, kaip dūšiai reik, pasisotint ir paslinksmint.<delimiter>Štai tuojaus Enskys, ištraukęs didelį peilį,<delimiter>Virtas ir keptas mėsas padalyt pasisiūlė.<delimiter>Bet, kaip ponai daro, tranšieruot nemokėdams,<delimiter>Tuo su nagais kaip būrs lašinių šmotus nusitvėrė<delimiter>Ir skvarbydams ant torielių sumetė stukiais;<delimiter>Nės prisirijęs jau nenumanė madagiai elgtis.<delimiter>Ale svečių keli brangvynų pluk prisisurbę,<delimiter>Tokius taip grečnus šmotus pamatyt negalėjo;<delimiter>O kiti, taip jau girti, neturėdami peilių<delimiter>Ir su rankomis apgniaužę, lašinius ėdė,<delimiter>Taip kad jų taukai per barzdą jau nulašėjo.<delimiter>Nės jie mislijo, kad būrs, pas Krizą sėdėdams,<delimiter>Kloniotis ir poniškai pasielgt neprivalo.
Taipgi bevalgant jau ir būriškai besidžiaugiant,<delimiter>Krizas šūkterėjo; štai tuo tarnai pasirodė<delimiter>Ir alaus macnaus su drogais atnešė bačką;<delimiter>O kviesliai, su kragais svodbiškais susibėgę,<delimiter>Pyvo sudrumsto malkus tikt košia, tikt košia.<delimiter>Nės tirštoks alus, perdėm per gomurį plaukdams,<delimiter>Ir tiršti malkai veikiaus prisotina skilvį.
Štai visi svoteliai, su pasimėgimu valgę<delimiter>Ir tirštų malkelių jau dosniai prisisurbę,<delimiter>Poterių, kaip krikščionims reik, skaityt užsimiršo<delimiter>Ir kaip kiaulės almono (tikt gėda sakyti)<delimiter>Kiauliškas dainas dainuot ir žviegt užsimanė.<delimiter>Stepas nuo riebių kumelių daug pamelavo,<delimiter>O Enskys savo poniškus išgarbino jaučius,<delimiter>Ar kitaip glūpas šūtkas taisydami juokės.<delimiter>Lauras su pirštu dambrelį skambino pūsdams,<delimiter>O Jokūbs, strūnas įtempdams, čirškino smuiką.<delimiter>Ale Dočys, per daug prisiėdęs bei prisisurbęs,<delimiter>Nei koks žakas lenkiškas po suolu nupuolė,<delimiter>Taip kad kožnas viens dėlto didei nusigando<delimiter>Ir vos pusgyvį su drogais išnešė laukan.
Bet ir moters svodbiškai pasidžiaugt n'užsimiršo,<delimiter>Ale labai kytriai; nės greitos moterų klastos<delimiter>Kartais ir kytriausį klapą moka prigauti.<delimiter>Barbė su Pime, Laurienė bei Pakulienė<delimiter>Valgydamos brangvyno nė pažiūrėt nenorėjo<delimiter>Irgi padyvijo didei, kad miela Krizienė<delimiter>Ir mergoms tokio nešvankaus gėrimo siūlė.<delimiter>O štai, mislyk tikt, brolau, kas čia pasidarė.<delimiter>Tos klastorkos tuo po tam kampe susilindo<delimiter>Ir pakavotą sau brangvyno didelę plėčką<delimiter>Su keliais malkais slaptoms ištuštino visą.<delimiter>O paskui niekus visokius plūsti pradėjo<delimiter>Ir kitoms viernoms kaimynkoms gėdą padarė.<delimiter>Barbė su Pime dainavo pašukų dainą,<delimiter>O Laurienė su Pakuliene garbino gaidį.<delimiter>Bet gaspadinės viežlybos skyriu susisėdo<delimiter>Ir kas namui reik kaimyniškai pavapėjo.<delimiter>Dakė savo žąsis ir Jekė dideles antis<delimiter>Garbindamos dyvų visokių daug sumelavo.<delimiter>Juk žinai, kaip daug pliuškėt gal moterų būdas,<delimiter>Kad jos ant česnių dėl namo reikmenių vapa.
Taip besipasakojant, štai špielmonai susibėgo<delimiter>Ir savo būriškus ant šokio skambino žaislus.<delimiter>Plyckius cimbolus, o Kubas čirškino smuiką,<delimiter>Bet Žnairiuks zūbus ištempęs birbino vamzdį.<delimiter>Štai tuojaus Enskys, mergas krūvon suvadinęs,<delimiter>Su puikiais kaimynų klapais ragino šokti.<delimiter>Klišis su biauriais sopagais Pimę nutvėrė,<delimiter>O Kairiuks aps'avęs kurpes Tusę pagriebė<delimiter>Ir lietuviškai ant aslos šokdami spardės.<delimiter>Bet kiti, su vyžomis tyčioms išsirėdę<delimiter>Ar basi, rūbus nusivilkę, štuką padarė.<delimiter>Juk žinai, kaip linksmas būrs per daug prisisurbęs<delimiter>Kartais ant česnių durnas šūtkas prasimano.
Bet girdėkit dar toliaus, kas čia pasidarė.<delimiter>Du kaimynu nekviestu svodbon atsibastė,<delimiter>Viens jų Slunkium, o kitsai Pelėda vadinams.<delimiter>Krizas koliojo nuopertą porą matydams,<delimiter>Ale bobutė jo, dėl to didei nusigandus,<delimiter>Tuo gumbu vaitot ir skaudžiai sirgti pradėjo.<delimiter>Rods negražu, kad kas į česnį veržiasi lįsti.<delimiter>Kur tik sukviesti bičiuliai gal čestavotis.<delimiter>Stui, nešvankėli, nelįsk, kur lįsti netinka,<delimiter>Lauk, ik Krizas tau per paslą šauks pasirodyt<delimiter>Ir kaip viežlybą kaimyną lieps pasilinksmint.<delimiter>Todėl viežlybi svoteliai taip nusigando,<delimiter>Kad jie neigi tabako jau rūkyt negalėjo,<delimiter>Bet dėl išgąsties iš rankų išmetė pypkius.<delimiter>Špielmonai taip jau dėl tokio didelio stroko<delimiter>Su žaislais savo skambančiais po suolu nulindo;<delimiter>O visi, kurie linksmai šokinėdami rėkė,<delimiter>Stapterėjo tuojaus ir baisiai bliauti paliovė.<delimiter>Dainos nuo gaidžių, nuo vištų irgi žąsyčių,<delimiter>Kalbos nuo vilkų, nuo meškų irgi nuo jaučių<delimiter>Dėl baisybės tos tuojaus į nieką pavirto;<delimiter>Irgi svečiai visi, tyloms kasydami galvas,<delimiter>Kas tam strokui reik, nei šiaip, nei taip n'išsimanė,<delimiter>Ik Enskys, iš papykio beržinį pagriebęs,<delimiter>Slunkiaus irgi Pelėdos šonus skalbti pradėjo<delimiter>Ir po tam, plaukų nusitvėręs, išmetė laukan.
Ale nedyvykitės, kalbas girdėdami tokias.<delimiter>Juk ir ponai, poniškai daugsyk prisiriję,<delimiter>Būriškus štukius, kaip mes, pramanydami juokias.<delimiter>Būrų rods daugums tarp mūsų nemandagiai elgias,<delimiter>Ypačiai ant česnių linksmų tūls randasi naras,<delimiter>Kurs daug zaunydams krikštynoms gėdą padaro.<delimiter>Ale nedingokim, kad kožnas pons įsirėmęs<delimiter>Vis šventus ir viežlybus tikt ištaria daiktus.<delimiter>Ak, šlapjurgis ir tarp jų, per daug prisikošęs,<delimiter>Būriškas šūtkas išpliopt taip jau nesigėdi.
„Ak, — tarė Pričkus, — aš, tiek metų šulcu bebūdams,<delimiter>Dvariškus būdus ir ponų visą rabatą<delimiter>Pluk įsitėmijau, girdėdams irgi žiūrėdams.<delimiter>Andai tropijos, kad aš su gromata pono<delimiter>Pas vyriausį dumčių raits nukeliauti turėjau,<delimiter>Pas kurį puikių šlapjurgių daug susibastė.<delimiter>Aš, kaip tarnui reik, savo prastą mučę nuvožęs<delimiter>Ir paikiai pasikloniojęs, tuo gromatą rodžiau<delimiter>Irgi, padavęs ją, tyčioms į atdarą kuknę<delimiter>Įlindau pažiūrėt, kokius ten šutina kąsnius.<delimiter>Nėsa, papratęs jau tarp ponų skiauturę rodyt,<delimiter>Nei koks draugas jų, nebijaus nei šiokio, nei tokio.<delimiter>Čia trys kukoriai duži man tuo pasirodė;<delimiter>Viens nešvankėlis mėsinėjo vanagą juodą,<delimiter>O kitsai, su nagais draskymams ištisą zuikį,<delimiter>Kirmėlių gyvų lizdus iš vėdaro krapštė;<delimiter>Ale trečiasis du biauriu ryku nusitvėręs,<delimiter>Rupuižes baisias į bliūdą tarškino platų;<delimiter>Nės tas rupuižes mūsų ponai garbino skaudžiai.
Taipgi bežiūrint man jau dūšiai pikta pastojo,<delimiter>Ir aš, pro duris iššokęs, vemti pradėjau.<delimiter>Taip nesvietiškai nusivėmęs, vėl pasirodžiau,<delimiter>Bet tyčioms nesakiau, dėl ko man taip pasidarė.<delimiter>Žinot juk, kaip ponpalaikiai tuo juokiasi būrui;<delimiter>O mažu jie dar man čia būtų mušę per ausį.<delimiter>Todėl tykojau tyloms, už durų nulindęs,<delimiter>Kad pamatyčiau ben, kaip ponai mūs čestavojas.<delimiter>Kukoriai valgius naujus jau buvo sutaisę,<delimiter>Taip kad visas dvars dėl jų smirdėti pradėjo.<delimiter>Štai tuo poniški tarnai visi susibėgo<delimiter>Ir jau vislab, kas ant stalo reik, sunešioję,<delimiter>Virtus ir keptus valgius tuojaus sugabeno.<delimiter>Aš, rankas būriškas kaip reik susiėmęs,<delimiter>Poniškų bei nobažnų vis poterių laukiu.<delimiter>Štai žiūriu, kiekviens tarp jų jau rengiasi sėstis<delimiter>Ir, visai dangaus užmiršęs, imasi šaukštą<delimiter>Irgi bezaunydams valgius į gomurį kiša.
Aš dar tokias biaurybes kol gyvs neregėjęs,<delimiter>Taip nusidyvijau, kad jau kone rėkti pradėjau.<delimiter>Tikt susimislijęs, kad man čia nedera rėkaut,<delimiter>Vis pamaži šnibždėdams ir kytriai pasislėpdams,<delimiter>Taip iškoliojau, kad šunys kaukti suniko:<delimiter>Jūs išputėliai pilvoti, jūs gi bedieviai,<delimiter>Ar jau gėda jums šventai rankas susiimti<delimiter>Ir aukštyn pažiūrėt, kad riebius imate kąsnius?<delimiter>Mes suskretę būrai, mes vyžoti nabagai,<delimiter>Šen ir ten vis stumdyti bei daug prisivargę,<delimiter>Tankiai vos plutas sausas į vėdarą kišam<delimiter>Ir tikt su blogu skinkiu gaiviname širdis,<delimiter>O tikt ir už tai kasdien dėkavojame dievui.<delimiter>O jūs neprieteliai, valgius vis rydami riebius<delimiter>Ir vis rinčvynius į pilvą košdami storą,<delimiter>Dievo bei dangaus visai paminėti paliovėt.<delimiter>Ar nesibijotės užspringt, kad kabiar ėdat,<delimiter>Ar kad jūsų namus perkūns į plentą supleškins?<delimiter>Taip trumpai padūmojęs sau ir atrašą gavęs.<delimiter>Tuo kone dvilinks ir nesvietiškai nusigandęs<delimiter>Pro duris iššokau irgi namo parjojau.“
„Ak, — tarė Selmas, — rods nešvankios mūsų gadynės<delimiter>Ant visų šelmystų jau visai pasileido.<delimiter>Pons ir tarnas jo peklon tikt bėga, tikt bėga.<delimiter>Ans, įsirėmęs vis ir poniškai pasipūtęs<delimiter>Vardo dieviško jau gėdėjas paminėti,<delimiter>O šisai, kad jam įtiktų, niekina dievą.<delimiter>Pons apjekėlis, velniop šuoliais besisukdams,<delimiter>Ir tarnus sau išrinktus apjekti mokina.<delimiter>Dievs ir žodis jo, bažnyčių mūsų grožybės,<delimiter>Giesmės nobažnos taip jau, kaip poteriai mūsų,<delimiter>Neprieteliams tokiems nei smarvė mėžinio smirdi.<delimiter>Lumper irgi kamėdigės apjekino poną,<delimiter>O tarnai jo be drausmės kekšaudami juokias.<delimiter>Ak, kur dingo viežlybums jau mūsų gadynių!“
Taip besipasakojant ir svodbą visą bebaigiant,<delimiter>Štai tuojaus vyžots atbėgęs Bleberio tarnas:<delimiter>„Ak, — tarė, — linksminkitės, jau vėl česnis pasidaro.<delimiter>Tikt girdėkit, kaip Bendiksas žąsiną piauja<delimiter>Ir kaip Paikžentis pasiritęs aviną smaugia.<delimiter>Vauškus savo namams vienragį bulių stekena,<delimiter>O Mikols darže taip smarkiai svilina kuilį,<delimiter>Kad per mylią dūmai, nei debesiai pasikėlę,<delimiter>Saulę su žvaigždėms ir šaltą mėnesį tamsin.<delimiter>Taigi dabar dešrų visokių bus prisivalgyt,<delimiter>Nės lašinių bei kumpių jau rūkyt pakabintų<delimiter>Žiemai pas būrus daugybė didelė kaba;<delimiter>O dar vis daugiaus mėsos į kaminą kemša.<delimiter>Taigi dabar, česnis lietuviškai pasidarę<delimiter>Ir vargus visus užmiršę, vėl atsigausim.“
Ale nemislykit, tokią girdėdami kalbą,<delimiter>Kad ant apjuoko ji mums yra pramanyta;<delimiter>Juk permier mes biedžiai ant laukų prisivargom<delimiter>Ir greiti, kaip būrams reik, į baudžiavą bėgom<delimiter>Mėšlą vežt, užkrėst, užart, grūdelius barstyti,<delimiter>Šieną kirst, sugrėbt ir po kraiku pakavoti<delimiter>Ir visas gėrybes į skūnes suvalyti.<delimiter>Ak, kas tai darbai, kurius atlikt trūsinėjom!<delimiter>Lytus mums daugsyk taip dirbant nugarą prausė<delimiter>Ir tūls tvankas įžarstytas daug kepino kiaušę.<delimiter>Mes besidovydami daugsyk kruopas nedarytas<delimiter>Ir plutas menkas blogai kramtydami valgėm.<delimiter>Tankiai mes tvanke prastai maišydami skinkį<delimiter>Ir vandens malkus iš klano semdami gėrėm.<delimiter>Prakaito taip daug nuo veido mums nulašėjo,<delimiter>Kad per nosį teškančios vis ritosi srovės.<delimiter>Ak, mes biedžiai, ak, visur didei prisivargom!
Nugi dabar, naštas vargų visas nusikratę,<delimiter>Jau pasilinksminkim bensyk česnyj susikvietę.<delimiter>Tam juk dievs dosnus gėrybes mums dovanoja,<delimiter>Kad nusimūčiję bei, kaip mums reik, trūsinėję,<delimiter>Vėl atsigautumbim, gardžiai kramtydami kąsnius.<delimiter>Darbo reik, nės taip kožnam dievs paliepė valgyt,<delimiter>Valgio reik, kad dirbančius syla nepamestų.<delimiter>Taigi nečėdykim mušt, piaut ir skerst savo valgį.<delimiter>Vaike, numušk drąsa jautuką sau nupenėjęs;<delimiter>Piauk avių kelias, nečėdyk aviną luiną;<delimiter>Kišk žąsis, pyles, vištas į didelį puodą;<delimiter>Skersk daglus paršus, pasiskersk nutukusią kiaulę;<delimiter>Valgyk sveiks dešras, iš kruopo sau pasidaręs.<delimiter>Imk raumens stukius, sukapojęs kimšk smageninę;<delimiter>O kad dar negana, nusitvėręs didelę žarną,<delimiter>Kimšk drąsa plaučius, n'atbok, kad plyšdama driksters,<delimiter>Ir kepenų n'užmiršk, kad storą pridrebi dešrą;<delimiter>Nės tokie daiktai tau gal didei susigadyt.<delimiter>Juk žinai, koks kūds daugsyk pavasario čėsas.<delimiter>Ar ne gerai, kad dar per mėšlus spirgini spirgus<delimiter>Ir kad per rugius į mielą baudžiavą bėgdams<delimiter>Argi namėj ką veikdams sau išsišutini kumpį?
„Rods, — tarė Lauras, — su miera vis reik pasipurtint.<delimiter>Proto reik, kad ką rudens čėse mėsinėji,<delimiter>O kad čėrauji, vėl reik su razumu čėraut.<delimiter>Ar tai prots, kad kas, sulaukęs rudenį riebų,<delimiter>Vis besijuokdams ir dainuodams lašinius ėda<delimiter>Ir prisiryt aklai kasdien į karčemą lenda?<delimiter>Juk girdėjot jau, kaip ans Dočys, šokinėdams<delimiter>Ir kasdien girtuodams bei durnai smaguriaudams,<delimiter>Iš bėdos paskiaus kaip smirdas ubagui teko.<delimiter>Vaike, privalgydams ir gerdams mandagiai elkis.<delimiter>Mets tur daug dienų, ik visas jis pasibaigia,<delimiter>O kožna diena daug kąsnių nor pasisotint.<delimiter>Pusryčiai kasdien ir pietūs, ir vakarienė<delimiter>Skilvį permaldyt ir ramdyt pašaro stena;<delimiter>O dar irgi paludieniai daugsyk išsišiepę,<delimiter>Kad darbai laukų prasiplatina, lūkuria šmotų.
Taigi ne vis kasdien nei svodbą didelę keldams<delimiter>Ir nei kokias krikštynas padarydams čėrauk!<delimiter>Ne kasdien vis su smalstumais vėdarą linksmink<delimiter>Irgi ne vis durnai ir taip sau uždarą pūstyk,<delimiter>Kad paskiaus valgius tau reiks išpliurpt nedarytus.<delimiter>Pastarnoks su morkais, ropės irgi repukai,<delimiter>Barščiai su burokais bei rauginta lapienė,<delimiter>Žirniai, kad su pupoms juos iššutinti puode,<delimiter>Ir šiupinys gardus, taip jau ir mandagi gručė<delimiter>Su kisielium, kad juos sau išpleškini virdams,<delimiter>Ar po tam visaip virti kartupelių valgiai<delimiter>Ir kelmučiai, kad juos sau su uždaru verdi, —<delimiter>Vislab bus gardu ir tau didei susigadys,<delimiter>Kad kasdien kaip reik bandysi mandagiai čėraut<delimiter>Irgi bečėraudams kitų dienų paminėsi.
Ale nepyk, gaidau, kad žodį dar pasakysiu!<delimiter>Tarp lietuvninkų daugsyk tūls randasi smirdas,<delimiter>Kurs, lietuviškai kalbėdams ir šokinėdams,<delimiter>Lyg kaip tikras vokietis mums gėdą padaro.<delimiter>Daug tarp mūs yra, kurie, durnai prisiriję,<delimiter>Vokiškas dainas dainuot ir keikt pasipratin,<delimiter>Ir kaip vokiečiai kasdien į karčemą bėga.<delimiter>Todėl tūls žioplys, supliurpęs visą zopostą,<delimiter>Kartais pusnuogis ant apjuoko rėplinėja.<delimiter>Jūs pustelninkai, ar tam dievs savo gėrybes<delimiter>Mums kasdien ir taip dosniai dovanoja,<delimiter>Kad mes jas tikt vis kaip kiaulės ėsdami rytum?<delimiter>Pilvą rods kasdien protingai reikia palinksmint.<delimiter>Bet ir, kas ant pilvo reik, vis turime rūpint.“
„Tai jau vis tiesa, — švepluodams ištarė Bužas; —<delimiter>Žinom juk visi, kaip mes nuoginteli gemam,<delimiter>Taip didžiausias pons, kaip mes, vyžoti nabagai,<delimiter>Ciesorius taip jau, kaip jo skaroti padonai;<delimiter>Ubags taip, kaip pons kytriausias, užgema glūpas,<delimiter>Ir taip viens, kaip kits, iš papo moterų surbia.<delimiter>Pons šilkuos, o būrs šiauduos verkšlen pasislėpęs,<delimiter>Ik abu po to protingai pradeda mislyt.<delimiter>Būrui taip, kaip ir ponačiui, kad susiderkia,<delimiter>Reik su marškonio sklypu pasturgalį šluostyt<delimiter>Ir jo vystyklus biaurius su vandeniu plauti.<delimiter>Ak, nepadyvyk man dėl tokio dyvino žodžio;<delimiter>Juk žinai, kad vis tiesa, ką čia suvapėjom.
Taip kiekviens žmogus vargingai pradeda žioptert,<delimiter>Kad jis iš tamsos į svieto ritasi šviesą<delimiter>Ir po tam lopšyj sapnuodams šaukia pagalbos;<delimiter>Viens taip jau, kaip kits, užgimdams užgema blogas.<delimiter>Kad ponačius į garbingą patalą deda,<delimiter>O būrus prastus į tamsų pašalį kiša<delimiter>Ar suvystytus ant menko padeda demblio,<delimiter>Kiek jie, mislyk tikt, sau patys atneša lobių?<delimiter>Ponų dar nei viens su kardu negimė sviete,<delimiter>O tarp būrų vėl nei viens sau n'atnešė žagrę<delimiter>Ar akėčioms padarynes ar negelį grėbliui.<delimiter>Pons didžios giminės, tarp būrų vis pasipūtęs,<delimiter>Nei lašinių taukai ant šilto vandenio plaukia;<delimiter>Bet nabagėlis būrs, skylėtą mučę nuvožęs,<delimiter>Dėl jo žaibo lėts pas šaltą kakalį dreba<delimiter>Ar iš tolo kloniojas didei pasilenkęs.<delimiter>Bet jau taip kožnam dievs vietą mandagiai taikė,<delimiter>Kad viens kaip baisus kunigaikštis skiauturę rodo,<delimiter>O kits per purvus klampodams mėžinį rauso.
Rods yr daug žioplių, kurie nabagėlį būrą<delimiter>Iš nelabos širdies per paiką drimelį laiko,<delimiter>O štai patys juk daugsyk kaip drimeliai elgias.<delimiter>Kas tokiems išdykėliams gardžiai pasivalgyt<delimiter>Ir prisisurbt saldžiai pelnytų reikalą kožną,<delimiter>Kas dirvas užartų, sėtų bei nuvalytų,<delimiter>Kas grūdelius iškultų ir parduot nuvažiuotų,<delimiter>Kad nei Lauro, nei dosningo Krizo nebūtų?<delimiter>Žinom juk, kaip kožnas pons su savo namiškiais,<delimiter>Rudenyj duonos ir gardžių pyragų netekęs,<delimiter>Būrui iš bėdos į ranką pinigą bruka<delimiter>Irgi beglostydams jį maldo, kad susimiltų.<delimiter>O štai tuo paskui, kaip didis pons įsirėmęs<delimiter>Irgi nesvietiškai darkydams, vargina biedžių<delimiter>Ar besišypsodams jo prastą niekina namą.“
„Rods, — tarė Pričkus, — taip ir man daugsyk pasidarė,<delimiter>Kad aš šaltyšiaudams šen ir ten jodinėjau.<delimiter>Amtmons keikė taip, kad man plaukai pasišiaušė,<delimiter>O tarp būrų daug mane jau kone visą prakeikė.<delimiter>Pons iškoliodams kasdien mane tinginiu šaukė<delimiter>Ir, kad urdelį n'ištaisiau, tuo mušė per ausi,<delimiter>Kad snargliai perdėm iš nosies šokti pagavo.<delimiter>Rods tai kiauliškas maniers ir didelė gėda,<delimiter>Ypačiai kad dėl to baudžiauninks pradeda juoktis,<delimiter>O paskui šaltyšiaus jau visai nesibijo<delimiter>Ir jį spiaudydams per paiką kumelį laiko.<delimiter>Kad mane pons kampe tamsiam ir visą nupeštų,<delimiter>Ale po tam šviesoj kožnam vėl visą pagirtų,<delimiter>Tai ben dūšiai taip skaudu nei sunku nebūtų.<delimiter>Ogi dabar taip gėdiškai visur pasirodau,<delimiter>Kad ir vaikpalaikiai jau man išsišiept pasidrąsin.
Andai tropijos, kad aš, į baudžiavą jodams,<delimiter>Kaip šaltyšiui reik, įdrožiau tinginį Slunkių.<delimiter>Bet jisai, tuojaus mane pešt ir mušt pasikėsęs,<delimiter>„Eik, — tarė, — snargliau! kas tau rūp? štai gausi per ausį!<delimiter>Ar jau užmiršai, kaip pons tavo nugarą skalbė?“<delimiter>Aš, dėl žodžio to biauraus didei nusigandęs,<delimiter>Jau kur galvą savo nukist visai nežinojau,<delimiter>Bet kiti baudžiauninkai dainuodami juokės.<delimiter>Tai atlikom jau, visur niekai pasidarė.<delimiter>Lygiai kaip antai šašuots pavasario sniegas,<delimiter>Kad jis pradeda tirpt, žiemos jau nedera keliui,<delimiter>Lyg taip su garbėms visoms ir man pasidarė.
Ba, kaip jauns buvau (kur dingot, mano dienelės!),<delimiter>Ai, kaip jauns buvau, visi mane girdavo klapai.<delimiter>Ar būt pons ar būrs, ar berns ar slūginė kerdžiaus,<delimiter>Ir vaikai be buksvų ir dar žįsdami papą,<delimiter>Vislab ir visur, kaip girdit, liaupsino Pričkų.<delimiter>Ogi dabar žilam visi jau juokiasi bloznui;<delimiter>Pons taipo, kaip būrs, šaltyšių niekina seną.<delimiter>Aš daugsyk, pažebodams sau nuplikusį kuiną<delimiter>Ir karčius žilus ant sprando jo pamatydams,<delimiter>Su dūsavimais išvystu savo senystę.<delimiter>O kad rudenyj per purvus į baudžiavą joju,<delimiter>O mano kuinpalaikis klampodams žengt nenujėgia,<delimiter>Aš jo taip gailiuos, kad kartais ašarų srovės,<delimiter>Ypačiai kad iškoliots jodau, varva nuo zūbų.<delimiter>Taip aš, mislyk tikt, gailiuosi pasenusio kuino;<delimiter>Nės jis trylika metų, man šuoliais jodinėjant,<delimiter>Po balnu mane viežlybai į baudžiavą vilko.<delimiter>Ogi manęs, želėk dieve, nuplikusio tarno,<delimiter>Jau visai nei šis, nei tas susimilt nesupranta.“
„Ak, — tarė jam Enskys, ištraukęs didelį peilį, —<delimiter>Mans brolau širdings, kam spardais taip susiraukęs?<delimiter>Juk ir man taip jau kaip tau visai pasidarė.<delimiter>Štai briedkriaunis šis, ant šalto preikalo kaltas,<delimiter>Rodos, tikt žiūrėk, jau nei išdilusi delčia<delimiter>Ar kaip baisiai koks nukumpęs vanago snapas.<delimiter>Kad aš tai pamatau, tuojaus man giltinė rodos,<delimiter>Kaip ją molioriaus ranka moliavodama rašo<delimiter>Ir su jos dalgiu kumpu nugandina svietą.<delimiter>Ak brolau, šio stungio, šio nudilusio stungio<delimiter>Aš taipo gailiuos, kad kartais verkt nesiliauju.<delimiter>Nės jis trylika metų, man dešras mėsinėjant<delimiter>Ir lašinių šmotus ant svodbų mandagiai piaustant,<delimiter>Kaip ugnis baisi per mėsą šokdavo kietą<delimiter>Ir kaip koks smarkus bindokas skeldavo kaulus,<delimiter>Kaip man Jons, Mikols ir Lauras liudymą duoda.
Bet negana dar bus; aš tau daugiaus pasakysiu.<delimiter>Kad aš — tikt girdėk, brolau, kaip man pasidarė<delimiter>Ir kaip būrams dar kasmets daugsyk pasidaro,<delimiter>Kad jie sau karnų vyžas nusipint užsigeidžia<delimiter>Ar ką šaudyt ir gardžiai pasikept prasimano.<delimiter>Aš taip jau, kaip klaps, daugsyk, mudriai šokinėdams,<delimiter>Medžių vogt tamsoj į šilo pašalį traukiaus.<delimiter>Rods tiesa, mane varts daugsyk užklupo bedirbant<delimiter>Ir, nesvietiškai kaip vagi visą nupliekęs,<delimiter>Tuo nei koks baisus razbaininks atėmė kirvį,<delimiter>Bet dar kuinpalaikį man jis niekados nenukinkė.<delimiter>Nės aš ne taipo vogiau, kaip tūls balamūtas,<delimiter>Kurs žiemos čėse, sau ką pasikirst užsigeidęs,<delimiter>Vis tikt aužuolus, klevus ir drūtmedi vagia,<delimiter>O paskui, parduot į miestą kur nusibastęs,<delimiter>Tuo girtuodams ir šokinėdams prageria pelną.<delimiter>Kad man kartais vogt ar ką išplėšt pasitaikė,<delimiter>Rods ir aš nesigėdėjau ištiest savo ranką,<delimiter>Ale ne sau vogiau, bet vis maloningiems ponams.<delimiter>Juk žinai, kaip mums kasmets reik mezliavą mielą<delimiter>Amtmonams mokėt, kad jie jau urdelį siunčia<delimiter>Ar per vakmistrus skvieruot ir mušt nesiliauja.
Ak širdings brolau, didei meldžiu, nepadyvyk<delimiter>Ir nesakyk liesininkui, kad Obrys, mano bernas,<delimiter>Medžių vogt ar ką pasikirst kas rudenį rengias.<delimiter>Aš didei džiaugiuos, tą trūsą jo pamatydams;<delimiter>Ir, kad žiemą jis ką vogt kuinus pasikinko,<delimiter>Tuo jam dvi dešri kepti pasteliavęs duodu;<delimiter>Ir, kad jis vartų n'išpantyts parveža medį,<delimiter>Iš tikros širdies dar trečią pridedu dešrą<delimiter>Ar, kad jau dešrų netekau, du dideliu sūriu.<delimiter>Taipgi po tam, krūvelę viežlybai susivogę,<delimiter>Į arčiausį miestą tuo parduot nukeliaujam<delimiter>Ir, grašelius grečnus iš medžių sau nusipelnę,<delimiter>Čyžę užmokėt kasmets kytriai pakavojam.<delimiter>Taipgi, matai, ir medžių vogt reik razumo grečno.<delimiter>Todėl ne dyvai, kad tūls glūpoks nabagėlis<delimiter>Su tabaku draustu ar vogt į girę važiuodams<delimiter>Gėdiškus vargus ar stroką sau pasidaro.<delimiter>Bet ir toks dramblys tarp būrų tūls išsiranda,<delimiter>Kurs, savo lašinius ir zopostą visą suėdęs<delimiter>Ir už pyvą skinkį vos ar vandenį šliurpdams,<delimiter>Iš bėdos nei žydas jau priviliot pasipratin.
Tam kieme, brolau, kur aš savo šutinu puodą,<delimiter>Du tikru šelmiu pagrata su manim gyvena.<delimiter>Vieną jų baudžiauninkai Pelėda vadina,<delimiter>O kitam per pravardį jie praminė Slunkium.<delimiter>Juk žinai, kaip būrai veik naujieną pramano,<delimiter>Ypačiai, kad ant svodbų, jau durnai prisiriję,<delimiter>Būriškai bei kiauliškai tuo pradeda šūtyt.<delimiter>Dar vos metai, kaip aš tam kieme budavojaus;<delimiter>Todėl kaip naujoks kaimynų visą rabatą<delimiter>Ir jų klastą bei šelmystę dar nepažįstu.<delimiter>Ale Pelėdos ir kaimynų peikiamo Slunkiaus<delimiter>Aš jau taip baisėjuos, kad man padreba kiškos.<delimiter>Tikt girdėk, aš tokius tau dyvus pasakysiu,<delimiter>Kad plaukai tau ant žilos galvos pasišiaušys.
Trobos smirdų tų, kad jas kas nor įsitėmyt,<delimiter>Nei pūstynės iš visų pasalių pasirodo.<delimiter>Kad aukštyn žiūri, pamatai sudriskusį kraiką,<delimiter>Ant kurio sklypus nuplėštus klestina vėjai,<delimiter>Kad viens čia, kits ten nuo stogo ritasi lopas.<delimiter>Sparai po kraiku su čytais kliba supuvę,<delimiter>O viduj visur po stogu latgaliai kaba,<delimiter>Su plaušais ar karklais be negelių sukabinti.<delimiter>Bet apačioj, kad jų butus biaurius pažiūrėsi,<delimiter>Tuo juos kaip staldus ar kiaultvarčius pamatysi;<delimiter>Nės, kur tikt žiūri, visur mėžinys pasirodo.<delimiter>Juk jie ir kiaules stuboj laikyt nesigėdi,<delimiter>Ir, kad jiems padyviji, dar barasi smarkiai.
Andai tropijos, kad aš, Pelėdą sutikęs,<delimiter>Jam dėl kiauliškos biaurybės ką pasakyti<delimiter>Ir jį kaip kaimyns viernai bandžiau pamokinti.<delimiter>Kiaulė, — tariau, — ką dirbi? ar visai nesigėdi?<delimiter>Juk tu jau kaip šūdvabalis mėžinyj pasirodai;<delimiter>Ar girdi, kaip šūdvabalis jau šūde pasmirdai.<delimiter>Aš, užvakar tavo namus blogus pravažiuodams,<delimiter>Kad įsitėmyčiau tikrai, tyčioms pažiūrėjau.<delimiter>Taipgi bežiopsant man, arklys mano žvengti pradėjo,<delimiter>Ir tuojaus tavo sparų viens nuo stogo nupuolė,<delimiter>O langų vienam perdėm skylė pasidarė.<delimiter>Štai tuojaus (girdėk tikrai, ką tau pasakysiu)<delimiter>Tuo trys kiaulės daglos su daglais savo paršais,<delimiter>Lyg kad skerdė kas, stuboj sužvigo nešvankiai<delimiter>Ir pro langus ir plyšius kūliais išsirito.
Tokius aš dyvus kol gyvs niekados nesulaukęs,<delimiter>Taip nusidyvijau, kad man plaukai pasišiaušė.<delimiter>O tu neprieteliau skarots, su valkata Slunkium<delimiter>Jau visai nesigėdita tarp žmonių pasirodyt?<delimiter>Judu netinkat kiaulpalaikes kelias varinėti,<delimiter>O dar kaip gaspadoriai su kitais gaspadoriais<delimiter>Vis aukščiaus česnyj tarp svotų lendate sėstis<delimiter>Ir tikt vis gardžiai smaguriaut ir maukt išsižiojat.<delimiter>Ak, kad vyriausybė jau ant mūs susimiltų<delimiter>Ir abu ben veik iš kiemo mūsų paguitų!<delimiter>Juk jau mes visi smirdėt dėl juma pradėjom!<delimiter>Taip aš jam pasakiau, bet jis, beržinį nutvėręs,<delimiter>Tuo kaip koks razbaininks man per nugarą siekė<delimiter>Ir, kad Selmas man ūmai nebūt pasitaikęs,<delimiter>Rasi mane tuojaus ant vietos būtų numušęs.<delimiter>Taigi matai, gaidau, kaip kartais vaids pasidaro,<delimiter>Kad nenaudėlį kokį bandai pamokinti<delimiter>Ir pamokindams jį kaip reik pasidrąsini koliot.“
Taip besipasakojant ir svodbą visą bebaigiant,<delimiter>Žemė su visais daiktais virpėti pagavo.<delimiter>Tuo svečiai visi, dėl to didei nusigandę,<delimiter>Iš svetlyčios būriškos kūliais išsirito,<delimiter>Taip kad jų keli sveikas akeles išsibadė,<delimiter>O kiti rankas ar kojas buvo palūžę.<delimiter>O štai vis dėl niekniekių taipo nusitiko;<delimiter>Nės Dočys su šešiais kūlikais, kuldami žirnius,<delimiter>Taip nesvietiškai virkščias su spragilu daužė,<delimiter>Kad ir pelės po šiaudais kribždėti nedrįso,<delimiter>O svečių daugums sau negandas pasidarė.
Ale nedyvikitės, kalbas girdėdami tokias;<delimiter>Juk Dočys kasmets, sulaukęs rudenį riebų<delimiter>Ir iškuldams savo javus, išgandina svietą.<delimiter>Ak, kiek butų jis taip dūkdams jau pagadino,<delimiter>Ak, kiek girių bei kalnų jis parmetė pernai!<delimiter>Tikt baisu klausyt, kad Lauras, Bleberio dėdė,<delimiter>Savo bėdas ir išgąsčius mums pranešė kartais.<delimiter>Juk vos kiaulstaldis, vos klėtis jam pasiliko,<delimiter>Irgi namai jo nei pūstynė jau pasirodo.
Tas nešvankus darbs, kurį Dočys prasimanė,<delimiter>Daug bei vaidų sviete padarė.<delimiter>Ak, kiek viežlybų kaimynų, butą palikę,<delimiter>Rudenyj ant laukų šaltų klydinėdami slapos<delimiter>Ar, savo klumokus pasidarę, ubagais eina.<delimiter>Tokius išgąsčius baisius vierni gaspadoriai<delimiter>Tankiai provninkams aukštiems Karaliaučiuje skundė;<delimiter>Ale provos vertos kaip reik niekados nesulaukė.<delimiter>Žinom juk, želėk dieve, kaip mūsų gadynė<delimiter>Ašaras išverktas po kojų mindama šypsos.
Ale nežinot dar, dėl ko Dočys nepateikia<delimiter>Ir dėl ko jis taip kasmets su spragilu daužia.<delimiter>Sako daug žmonių, kurie jo šiupinį valgė,<delimiter>Kad jisai dėl to savo kreivą vargina skūnę,<delimiter>Kad ben veik girtuot ir lėbaut ką pagamintų,<delimiter>Nės jis, po Mikielės tuo klojimą bemušdams,<delimiter>Laižos vis ir gurkščiodams į karčemą žiūri.<delimiter>Taip po tam, su pačia kelias eiles nustekenęs,<delimiter>Vėtyt skubinas ir, krepšus grūdų prisibėręs,<delimiter>Tuo pasilinksmint ir prisikošt į karčemą bėga.<delimiter>Bet moteriškė jo, linų grįžtes nusinešus<delimiter>Ir slaptoms pardavus, vis paragaudama surbia.<delimiter>O dar to negana, bet ir vaikus nusivedus<delimiter>Ir į tėvo prieglobstį pasodinusi maukia.
Pernai tropijos, kad Kaspars, Bleberio tarnas,<delimiter>Atlankyt Plaučiūną su Dočiu nukeliavo;<delimiter>Bet ir Krizas su Lauru ten jau nuvažiavo.<delimiter>Nės Plaučiūns juos ant krikštynų buvo pakvietęs<delimiter>Ir visus kaimyniškai primylėt pažadėjęs.<delimiter>Štai tuo bažmas sukviestų svečių susirinko,<delimiter>Bet ir nekviestų kaimynų daug susibėgo.<delimiter>Kaspars kloniojos, dosningą Krizą pamatęs;<delimiter>Ale Dočys, nei dumčius koks pilvots įsirėmęs<delimiter>Irgi nešvankiai rėkaudams, česnyj pasirodė.<delimiter>Nės jisai jau vėl, prieš Mertyną smaguriaudams,<delimiter>Laižės vis ir gurkščiodams prisiėst išsižiojo.<delimiter>Tuo Plaučiūns daug spirgintų bei šutintų valgių<delimiter>Irgi ragaišių per tarnus atnešdino kūmams;<delimiter>O svečiai visi, margoms eilėms susisėdę,<delimiter>Lašinius ir jukas Plaučiūno girdami valgė.
Taipgi bevalgant ir kaimyniškai besidžiaugiant,<delimiter>Lauras su Dočiu pamaži nurnėti pagavo<delimiter>Ir dėl kiaulstaldžių pargriautų ir pagadintų<delimiter>Bartis irgi nešvankiai koliotis užsimanė.<delimiter>Stui, nešvankėli, ar prots česnyj susipriešyt<delimiter>Irgi bevalgant kiaulstaldžių biaurių paminėti?<delimiter>Ale dabokit dar toliaus, kas čia pasidarė<delimiter>Ir ką Krizas, sens žmogus, mums pranešė pernai.
Pyvo tris bačkas Plaučiūns, brangiai nusipirkęs,<delimiter>Į svetlyčią per tarnus įnešdino greitai.<delimiter>Bet Enskys, jo klapčius, daug paliavotų kragų,<delimiter>O moliavotų stuopų dar daugiaus sugabeno.<delimiter>Štai svečiai tuojaus, išmaukę didelę bačką,<delimiter>Būriškas ir kiauliškas šnektas prasimanė.<delimiter>Žinot juk, kaip glūpas būrs, permier prisirijęs,<delimiter>Zaunyt ir durnus niekus išpliopt nesigėdi.<delimiter>Bet kiti jau vėl dėl kiaulstaldžių pagadintų<delimiter>Ir dėl kiaulių numuštų bylinėti pradėjo.<delimiter>Štai tuojaus iš žodžių, kiauliškai pasakytų,<delimiter>Pekliškas razbajus ir niūkims pasikėlė.
Rods, kad būrs čestavots jau proto viso netenka,<delimiter>Štai tuojaus jau ir padorumo viso netenka.<delimiter>Juk ir pats Plaučiūns, kur česnį buvo pakėlęs,<delimiter>Taip nešvankiai su macnum pyvu susipyko,<delimiter>Kad šviesoj krapinėdams jau šviesos nepažino.<delimiter>Ar dyvai, kad svotai jo, dosniai primyleti,<delimiter>Kūmų viežlybų kalbas kalbėt nenumanė?<delimiter>O dar to negana; klausykit, kas pasidarė.
Kubas su Lauru, garbingo Kasparo žentu,<delimiter>Ir Mikolas, ant kiemų statyts pakamorė,<delimiter>Su kitais draugais ant Dočio umaru šoko.<delimiter>Štai tuojaus visi, kaip kudlas koks susivėlęs,<delimiter>Raičiojos ant aslos ir taipo mėsinėjos,<delimiter>Kad viens nosies, kits ausių girdėt nepalaikė.<delimiter>Ypačiai Domį taip nesvietiškai pagadino,<delimiter>Kad jį jo vaikai lovyj vos parnešė gyvą.
Pimė, jo pati, dėl to didei nusigandus,<delimiter>Pusgyvį vyrutį vis globodama verkė<delimiter>Ir jo kiaušę permuštą mazgodama šluostė.<delimiter>Tuo kaimynkos iš visų pašalių susibėgo<delimiter>Ir visokių liekarstvų macnių sugabeno.<delimiter>Gryta daug žolių šlovingų bei debesylų,<delimiter>O Selmykė su Berge tepalų padarytų<delimiter>Domį vėl gaivint ir gydyt atnešė greitai.<delimiter>Tas žoles smarkias čerpėj maišydama Jekė<delimiter>Gailių dar ir lenkiško daguto pridėjo.<delimiter>Tuo stuba dėl to visa smirdėti pagavo,<delimiter>O Dočys jau vėl pamaži kribždėti pradėjo.
Pimė, jo moteriškė, su kitoms moteriškėms<delimiter>Džiaugės ir Dočiuką su gatavais tepalėliais<delimiter>Mostyt tuo ir jo žaizdas aptvert susirinko;<delimiter>Bet Pakulienė jį žadėt pas patalą stojos.<delimiter>Štai Dočys tuojaus, tepalų smarkumą suuodęs<delimiter>Ir žyniavimo bobiško baisumą pajutęs,<delimiter>Su sykiu nei koks perkūns iš patalo šoko<delimiter>Ir, iš papykio nusitvėręs didelį strampą,<delimiter>Bobas su visokiais bobiškais tepalėliais<delimiter>Iš stubos prismirdintos tuo išmušė laukan.<delimiter>O paskui stubos rykų daugumą sudaužęs<delimiter>Ir čerpes su liekarstvoms pro duris išmėtęs,<delimiter>Tuo vaikus, kurie jo stervą buvo suvalę,<delimiter>Dūkdams vis ir rėkaudams kone numušė smirdas.
„Ak, — tarė Selmas, — bengi paliauk su pasaka savo!<delimiter>Jau per daug dyvų, jau ausys mūsų praskudo.<delimiter>Ak, kur dingot jūs, lietuviškos gadynėlės,<delimiter>Kaip dar prūsai vokiškai kalbėt nemokėjo<delimiter>Ir nei kurpių, nei sopagų dar nepažino,<delimiter>Bet vyžas, kaip būrams reik, nešiodami gyrės.<delimiter>Tai dar viežlybų kaimynų beigi bičiulių<delimiter>Gėdėtis ir juos išpeikt nei viens neprivalė.<delimiter>Ogi dabar, žėlėk dieve, tikt gėda žiūrėti,<delimiter>Kad lietuvninkai kaip vokiečiai sopaguoti<delimiter>Ar su kurpėms rudenyj ant česnių pasirodo.
Klumpės, kaip mes vokiškai kalbėdami sakom,<delimiter>Rods taip jau lietuvninkams nešiot nepritinka;<delimiter>Nės ir jas mūsų tėvų tėvai girt nenorėjo;<delimiter>Ale sopagų, jau prancūziškai sudabintų,<delimiter>Ir puikokų kurpių gėdėjos paminėti,<delimiter>Ik prancūzai jau po tam pas mus susibastė<delimiter>Ir prancūziškas manieras mus pamokino.
Tėvai mūsų seni, pirm to neturėdami šiuilių,<delimiter>Rods nei pybelių, nei katgismų dar nepažino.<delimiter>Jie tikt iš galvos šventus mokinosi mokslus,<delimiter>O štai tikt daugiaus garbėj laikydavo dievą<delimiter>Ir šventoms dienoms bažnyčion bėgdavo greitai.<delimiter>Ogi dabar, žėlėk dieve, tikt gėda žiūrėti,<delimiter>Kad lietuvninkai, prancūziškai pasirėdę,<delimiter>Į bažnyčią vos išgirst ką kyšteria galvas,<delimiter>O paskui tuo žaist ir šokt į karčemą bėga.<delimiter>Taip po tam keli tarp jų, aklai prisimaukę,<delimiter>Būriškai bei kiauliškai tuo pradeda zaunyt<delimiter>Ir, bažnyčioj išgirstų neminėdami žodžių,<delimiter>Būriškas šūtkas glūpai taisydami juokias.<delimiter>Bet kiti, vaidus dėl niekniekių prasimanę<delimiter>Ir girti kits kitą prie galvos nusitvėrę,<delimiter>Nei razbaininkai ant aslos vemdami tąsos,<delimiter>Kad vemalai visur per visą karčemą teška.<delimiter>Tai biaurybė, kad plaukai pasišiaušia begirdint.
Bet dar to negana. Taipo girtuodami tėvai<delimiter>Ir vaikus glūpus su savim į karčemą velka,<delimiter>Kad ir juos tuojaus iš mažo surbt pamokintų;<delimiter>O paskui, vaikams bepamatant, pešasi tėvai,<delimiter>Kad plaukų visur išplėštų sukasi pluoštai.<delimiter>Ak jūs neprieteliai, jūs išpiudyti bedieviai!<delimiter>Ar nesibijotės, kad jus pekla prasivėrus,<delimiter>Taip šventas dienas atšvenčiant, tuo pražudytų?<delimiter>O nesigėdite tarp krikščionių dar pasirodyt?
Kad kunigai vaikus į šiuilę ragina siųsti<delimiter>Ir kad šulmistrams reik kokį pinigą kyštert,<delimiter>Ak, tokių visur glūpų niurnėjimų randas;<delimiter>O paskui, kad amtmonams jau reik pasipurtint<delimiter>Ir jie vakmistrams išpantyt urdelį siunčia,<delimiter>Štai tuo iš visų pasalių barzdoti bepročiai,<delimiter>Lyg kad jau dangus pargrius, tikt rėkia, tikt rėkia;<delimiter>Ir po tam su šulmistrais, biednais nabagėliais,<delimiter>Kad jie savo dalyko nor, dar barasi smirdai<delimiter>Ir besibardami daug glūpų daiktų sumeluoja.
Paikius, glūps žmogus, vargu Tėvemūsų mokėdams,<delimiter>Ir jo pusbrolis, nei tiek skaityt negalėdams,<delimiter>Šulmistrus ir šiuiles dar išpeikt pasidrąsin.<delimiter>Tikt dyvai klausyt, kad juodu pradeda zaunyt.<delimiter>Ans, savo vaikinius kaip drimelius užaugindams<delimiter>Ir juos lepindams bei valią visą beduodams,<delimiter>Vaidijas su šulmistrais ir barasi keikdams,<delimiter>Kad jiems kartais iš bėdos per subinę drožia;<delimiter>O šisai, iš viso jau velniop besisukdams<delimiter>Ir vaikus glūpus į šiuilę siųst nenorėdams,<delimiter>Peklai ant garbės juos užaugint pažadėjo.
Paikius ant lytaus, ant giedros barasi Vauškus.<delimiter>Viens taria per šviesu, kitam negana šviesybės;<delimiter>Šiuilė šiam negera, o ans pamokinimą peikia.<delimiter>Šulmistras keliems per jauns ir nieką nemoka,<delimiter>O kitiems tas pats per sens ir blogs pasirodo.<delimiter>Jis giedodams šiam per daug nemandagiai rėkia,<delimiter>O kitam tas pats kaip reikia rėkti nemoka.<delimiter>Viens taria per drąsus, o kits jį lėtą vadina.<delimiter>Taip kunigams, taip šulmistrams visur pasidaro,<delimiter>Kad šventoms dienoms nenaudėliai, susibastę<delimiter>Ir nesvietiškai glūpas akis užsipylę,<delimiter>Nuo kunigų bei nuo darbų jų pradeda zaunyt.<delimiter>Bet ir viežlybų krikščionių dar nepristokom,<delimiter>Dar yr tarp lietuvninkų viernų gaspadorių,<delimiter>Ir dar tėvų yr, kurie, mylėdami dievą,<delimiter>Patys ne tiktai šventai ir mandagiai elgias,<delimiter>Bet ir savo namus kaip reik pridabodami valdo.
<delimiter>
Taip ant svieto jau, kaip mums švents praneša raštas,<delimiter>Vis pulkelis miels viernųjų buvo mažesnis,<delimiter>Kaip ans durnas pulks nelabųjų irgi bedievių.<delimiter>Bet dar ir toliaus taip bus, kad sviets pasidūkins<delimiter>Ir apjeks, visai velniop rėžtu besisukdams.<delimiter>Sako juk visi šventųjų prarakų žodžiai,<delimiter>Ir pons Kristus pats bei jo mokintinių raštai,<delimiter>Kad prieš svieto pabaigą bus toks sumišimas,<delimiter>Kad baisybės pekliškos visur išsiplatins<delimiter>Ir tarp ponų taip, kaip tarp glūpintelių būrų,<delimiter>Tikt klastas ir šelmystes išvysime kyšant.<delimiter>Matom juk kasdien, kaip jau visur karaliaudams<delimiter>Velnias vis baisiaus piktųjų suvelia kudlą.<delimiter>Ak broleliai, ak, išbuskim irgi pajuskim,<delimiter>Kaip visur išsižioję peklos plyšta bedugniai<delimiter>Ir kaip pekliškas razbaininks mūsų gadynę<delimiter>Su savo mokslais velniškais sudūkina visą.<delimiter>Vogt, klastuot, išplėšt ir su gvoltu pasisavint,<delimiter>Šelmystes pramanyt, kekšaut bei dievą paniekint<delimiter>Ir, kas dar daugiaus yr pramonių, pramanyti, —<delimiter>Tai visa viera baisingos mūsų gadynės.<delimiter>Ak, katrul jau čėsas mūsų nelabs nusibastė!
Mes lietuvninkai, pirm to nepažindami svietą,<delimiter>Dingojom vis, kad tik šveisteris ir prancūzas<delimiter>Žmones su svetimais savo mokslais moka supainiot<delimiter>Ir kad vokiečiai tikt vogt ir keikt nesigėdi.<delimiter>O štai tarp lietuvninkų taip jau nusiduoda,<delimiter>Kad lietuviškas tūls smirdas irgi bedievis<delimiter>Lietuvai ir lietuvninkams mums gėdą padaro.<delimiter>Ak lietuvninkai, širdingi mano broleliai!<delimiter>Ben nesilyginkim akliems šio svieto bedieviams<delimiter>Ir n'atbokim, kad į mus žiūrėdami bloznai<delimiter>Šypsos ir glūpus štukius pramanydami juokias.
Taigi dabar aš jus, kaip viernas klaps pamokindams.<delimiter>Nei prancūziškai, nei vokiškai nepagyriau;<delimiter>Bet tikt būriškai, kaip draugas jūsų pažįstams,<delimiter>Jums tiesiog pasakiau, kaip man pasakyt pasitaikė.<delimiter>Ant jau Mertyno nulydėjom didelę šventę,<delimiter>O adpentai su Kalėdoms jau prisiartin.<delimiter>Vei kaip iš vakarų tamsių rūstaudami vėjai<delimiter>Vėl jau į žiemius bei rytus pradeda trauktis<delimiter>Ir žiemos šalčius pas mus į Lietuvą varo.<delimiter>Ak, jau skubinkimės ben veik stubas pasišildyt<delimiter>Ir gaspadoriškai stonias galvijų paprovyt,<delimiter>Kad, minau, nieks, nei paršuks turėts nesušaltų.<delimiter>Juk kiekviens galvijas, kad jau randasi gruodas,<delimiter>Mūsų rūpesčiams vierniems pasiliecavodams<delimiter>Ir į saujas mūsų žiūrėdams, pašaro laukia.<delimiter>Duokim, bet vis su protu padalydami duokim;<delimiter>Nės ateisiančios žiemos ilgumo nežinom<delimiter>Ir, kiek prieš šventas Velykas liks, nenumanom.<delimiter>Ar ne gerai, kad, jau vargingai peržiemavoję,<delimiter>Grečną zopostėlį mums dar pasilikusį matom?
Nugi dabar jau skirkimės ir vapėti paliaukim!<delimiter>O dieve duok mums, kad, šventes visas nulydėję<delimiter>Irgi sulaukę Naujmetį bei šventai pasidžiaugę,<delimiter>Vėl susikviestumbim kaimyniškai pasisveikint.“
<h1>Žiemos rūpesčiai</h1>
Ant žiemos narsai jau vėl rūstaudami grįžta,<delimiter>Ir šiaurys pasišiaušęs vėl mus atlekia gandint.<delimiter>Vei kaip ant ežerų visur langai pasidaro,<delimiter>Lygiai kaip antai stikliorius įdeda stiklą.<delimiter>Taipgi namai žuvių, kur varlės vasarą šventė,<delimiter>Dėl barnių žiemos nei su šarvais užsidengia<delimiter>Ir tamsoj miegot kiekvieną gyvuolį siunčia.<delimiter>Ant laukus žiemys jau taip nugandino bardams,<delimiter>Kad ir balos, ir klampynės pradeda rauktis,<delimiter>Ir purvynai jų teškėt ir šliurpt pasiliauja.<delimiter>Kelias, kad jį mėgina trenkt šokinėdami ratai,<delimiter>Nei koks būbnas įtemptas dėl pašalo trinka,<delimiter>Taip kad garsas jo toli galvoj atsiliepia.<delimiter>Taipgi dabar jau vėl sviets sveikint pradeda žiemą.
Ak, jau ben ir reik; Kalėdų didelė šventė<delimiter>Artinas, ir atpentai nor poryt pasibaigti.<delimiter>Rudenis, ans dramblys, per daug nemandagiai drėbdams<delimiter>Ir besivoliodams purvuos, mus vargino skaudžiai.<delimiter>Kožnas į klumpes ir į vyžas įsinerdams<delimiter>Koliojo jo darbus ir jo madarą skystą.<delimiter>Bet ir ponai, su šulnais skraidydami žirgais<delimiter>Ir su poniškais kasdien viešėdami rėdais,<delimiter>Beteškant purvams, nešvankų rudenį peikė.<delimiter>Todėl į žiemius visi žiūrėdami žmonės<delimiter>Ir sausos žiemos didei gi belaukdami skundės.
Taip visiems bedejuojant, štai pažars pasidarė,<delimiter>Ir tuo žiemiškai visur plezdendami vėjai<delimiter>Darganas į pietus, kur gandras miegti, nubaidė.<delimiter>Iš debesių žiema po tam iškišusi galvą<delimiter>Nei pikčiurna kokia su šūdais rudenio barės<delimiter>Ir su šalčiais jo šlapius nudegino darbus,<delimiter>Ik ji jau po tam, rudens iškuopusi šūdus,<delimiter>Ant visų baisių klampynių kelią padarė<delimiter>Ir su rogėms vėl skraidyt ir čiuožt pamokino.<delimiter>Taipgi dabar, kur mes pirm to pavasarį linksmą<delimiter>Šventėm ir žoleles jo margas sau nusiskynėm,<delimiter>O paskui džiaugsmus šiltus su vasara baigėm,<delimiter>Ten pusnynai su baltais kalnais pasidarė,<delimiter>Ir žiema sau žiemiškas kvietkas nusipynė.
Tikt dyvai žiūrėt, kaipo barzdoti pušynai<delimiter>Su savo kuodais garbanotais visur pasirodo<delimiter>Ir nei puderuoti ponačiai stov įsirėmę.<delimiter>Bet kiti nuogi žagarai, tarp jų pasilenkę,<delimiter>Būriškai po stogais jų stovėdami dreba<delimiter>Ir raudodami kloniojas, kad švilpina vėjai.<delimiter>Bet ir kerplėšos, ir jų kelmai nusigąsta,<delimiter>Kad smarkus žiemys savo dumples pradeda judint<delimiter>Ir besijodams nei su sietais dulkina sniegą.<delimiter>Taipgi dabar visi pasislėpę gyvuoliai girių,<delimiter>Vėtroms vėl berūstaujant ir sumišai besipiaujant,<delimiter>Čia viens urvoj sau šiltai, kaip gal, įsigūžtęs,<delimiter>O kitsai tenai ant virbo tupi besnausdams.
Taip, paukšteliai mieli, jums, taip mums pasidarė,<delimiter>Ir taip jus, kaip mus, baugin braškėdami šalčiai.<delimiter>Jus žiemos smarkums į šaltą girę nubaidė,<delimiter>O mus jis besipurtindams į stubą suvarė<delimiter>Ir pasišildyt nusiuntė pas kakalį mielą.<delimiter>Jūsų namai šalti, kur jūs miegodami krankiat,<delimiter>Jus negal užstot, kad jus išgandina šalčiai.<delimiter>Mes, kad mus žiemys per daug užkibina grumzdams,<delimiter>Tuo kytriai pasislėpt į šiltą pašalį lendam<delimiter>Ir tykiam kampe, žiemos n'atbodami keršto,<delimiter>Sau tikrai sušilt karštoką viralą srebiam.<delimiter>Ak jūs vargdienėliai, jūs nuogi nabagėliai,<delimiter>Ar būt šilts, ar šalts, ar kits koks dyvinas oras,<delimiter>Rūbais vis vienais ir tais pačiais užsidengiat.<delimiter>Mes, kad saulė mums per daugel nugarą kaitin,<delimiter>Tuo trinyčius ar kobotus vėsius užsimaujam;<delimiter>O kad jau per daug žiemys mus pradeda dovyt,<delimiter>Štai tuojaus vilnoną sau ir kailinius imam<delimiter>Ar tikrai sušilt į šiltą patalą kopam.
Taip bedūmojant man, vilkai gaujoms susibėgo<delimiter>Ir, kaip pratę yr, tamsoj tralalaudami staugė.<delimiter>Ak jūs neprieteliai, ar jau mėsos pasigendat?<delimiter>Ar jau vėl skilvyj jums pastninkai pasidarė?<delimiter>Eikš, šiaury baisus, išklėstyk nugarą bloznų!<delimiter>Bausk, prispausk su šalčiais juos, kad gloda jų būtų!<delimiter>Juk baisu žiūrėt, kaip jie kas vasarą mielą<delimiter>Nei mėsininkai per laukus bėginėdami smaugia.<delimiter>O kad jie pagiryj užpuola kaimenę linksmą,<delimiter>Tai nesirūpin, ar liesa, ar tukusi kiaulė,<delimiter>Irgi negailis, kad kokį kuiliuką suėda;<delimiter>Bet ir kuilį didelį jie parplėšt nesibijo.<delimiter>Taip tie neprieteliai, kiaulienos jau prisiėdę,<delimiter>Dar nesisotin, bet ir jautienos užsigeidę<delimiter>Taip berždžias, kaip ir veršingas pamuša karves.<delimiter>O ir tai negana; jie vis daugiaus išsižioję<delimiter>Jau ir jaučių šešergių parplėšt nesibijo.<delimiter>Ai, kiek margių, kiek dvylių jie sviete suėda!<delimiter>Žalį su laukiu kytru bei bingusį keršį<delimiter>Kartais, į laukus nusibastę, pradeda gandint.<delimiter>Bet ir juodo jie daugsyk n'atbodami buliaus,<delimiter>Plėšyt ir mėsos prisiėst į kaimenę šoka.<delimiter>Kerdžiaus ir piemenų, kad juos uliuodami baido,<delimiter>Kartais taip n'atboj, kad vos į pagirį traukias<delimiter>Ir nusinešę ką tuojaus tikt ėda, tikt ėda.<delimiter>Ak žiemy, žiemy, susimilk, padaryk mums provą!<delimiter>Juk ne daugio reik, štai jau galvijų neteksim,<delimiter>O po tam dar mus pačius su gimine mūsų,<delimiter>Moteres ir vaikus vilkai mėsinėt pasidrąsins.
O jūs jėgėrės mokinti, jūs liesininkai,<delimiter>Kam nešaudot, ką valdonai paliepė šaudyt?<delimiter>Argi nežinot, kad nei viens malonings karalius<delimiter>Juos užmušt ir išgaišint žmonėms nepavydi?<delimiter>Ar dykai jis jums kulkas bei paraką davė?<delimiter>O dėl ko vartus kytrus pas girę pastatė<delimiter>Ir linksmai gyvent jiems ūbą primušė lauko?<delimiter>Ei kieksyk į šilą vogt nuvažiuodami būrai<delimiter>Su kašele dovanot slaptoms jiems atneša kumpį<delimiter>Ir aklai prisisurbt su stuopoms pripila gerklę!<delimiter>Bet tai vis klasta; nės varts taipo prisisurbęs<delimiter>Jau po tam ir prisiegos atmint užsimiršta,<delimiter>O taip jam bekapanojant klastuodami vagys<delimiter>Liepas uždraustas, pušis ir drūtmedį vagia<delimiter>Ar, nusišovę su griekais, sau parveža briedį<delimiter>Irgi namėj slapta mėsinėdami juokiasi šelmiai.
„Rods, — tarė Pričkus, su tabaku būrus pavitodams<delimiter>Ir, kaip būdas jo, žnairioms į Kubą žiūrėdams, —<delimiter>Rods jūsų mylista jau patys tiek išsimanot,<delimiter>Kad klastuot ir vogt vierniems nepridera klapams.<delimiter>Aš, šaltyšius, aš, mokinto Bleberio žentas,<delimiter>Daug klastų tarp jūs numaniau, į baudžiavą jodams.<delimiter>Štai ben vieną tikt žodelį jums pasakysiu.<delimiter>Tūls tarp jūs, mano sėbrai, vos į baudžiavą slenka<delimiter>Ir atsivilkęs, kad reik suktis, vos rėplinėja.<delimiter>Viens, stovėdams ir vis šen ir ten žioplinėdams,<delimiter>Pasakas ir niekus visokius užneša draugui,<delimiter>O kitsai tikt vis į pypkį kemša tabaką<delimiter>Ar uždegt ugnies i pintį skilia vėpsodams;<delimiter>O vėl kits ką vogt slaptoms į pašalį traukias<delimiter>Ir, kašeles kitų draugų kytriai sumedžiojęs,<delimiter>Kaip koks šuo smarkus pakavotus trupučius ėda<delimiter>Ir kitiems baudžiauninkams tikt gėdą padaro.
Kad koks lenkiškas ar žydiškas balamūtas<delimiter>Taip nesvietiškai klastuot ir vogt užsimano<delimiter>Ar kad vokietis koks, vokiškai pameluodams,<delimiter>Taip ponus, kaip ir būrus, apgaut pasidrąsin,<delimiter>Tai nesidyviju, nės jiems toks prigimė būdas.<delimiter>Ale ką mislijat, kad toks tūls randasi smirdas,<delimiter>Kurs lietuviškai kalbėdams pradeda branyt<delimiter>Ir visai n'atboj, kad Krizas Krizą prigauna?
Ak dyvai, kad jau dėl mūs vierni liesininkai<delimiter>Su viernais vartais visur dūsaudami skundžias.<delimiter>Juk baisu klausyt, kad, ant česnių susibėgę<delimiter>Ir brangvyno būriškai prisiriję, būrai<delimiter>Kits kitam klastas ir šelmystes pasižįsta<delimiter>Ir iš savo griekų sunkių šūtkas pasidaro.<delimiter>Viens apbranijęs liesininką giriasi šelmis,<delimiter>O kitsai vartus priviliojęs juokiasi smirdas.<delimiter>Šis, akis užsipylęs ir dūkiu svyrinėdams,<delimiter>O ansai, iš viso jau po suolu nupuolęs<delimiter>Ir kone merdėdams, dar būrų giria vagystę.
Ak tu švents dieve, kokią gi gadynę sulaukėm!<delimiter>Ak kokios tamsybės jau apjekino svietą!<delimiter>Pons ir tarnas jo peklon tikt bėga, tikt bėga.<delimiter>Dievą viens nieku laikydams juokiasi šelmis,<delimiter>O kitsai, kad jam įtiktų, niekina dievą.<delimiter>Tūls, kruopas nedarytas ir vos pasukas ėsdams,<delimiter>Po vargų našta kasdien vaitoja pakumpęs;<delimiter>O dar ir toksai utėlius juokiasi dievui!<delimiter>Skundžias neprietelius, kad ponai vargina svietą<delimiter>Ir kad būrams jie paskutinį lašina kraują;<delimiter>O tačiaus linksmai nusipešt į karčemą bėga,<delimiter>Taip kad panedėlyj dar krapšto kruviną snukį.“
„Ak, — tarė jam Enskys, pas kūmą Krizą sėdėdams, —<delimiter>Pričkau, tu per daug jau mūs išniekini būdą;<delimiter>O dėl ko tu taip lietuvninką nabagėlį<delimiter>Išdarkai, jo šelmystes visas pasakydams ?<delimiter>Ar nedabojai, kad visi taip elgiasi būrai?<delimiter>Švėds, maskolius, lenks ir žyds kitaip nepadaro,<delimiter>O ir vokietis, prancūzui «vui» pasakydams,<delimiter>Taip kaip tikras koks prancūzas moka prigauti.<delimiter>Juk ir tu, gaidau, šaltyšium dar nepastojęs,<delimiter>Su kitais draugais linksmai mokėdavai elgtis.<delimiter>Ei kieksyk, su mumis tamsoj į girę nučiuožęs,<delimiter>Padarynėms, kaip mes, visokius vogdavai uosius!<delimiter>Ale beje tu vis kytriai prisivogti mokėjai;<delimiter>Todėl ir vartai tave dar niekados nenutvėrė.<delimiter>O štai mus nabagus glūpus (tikt gėda sakyti)<delimiter>Jau tieksyk ir taip aštriai liesininks koravojo,<delimiter>Kad, manding, klastuot ir vogt jau reiks pasiliauti.“
„Rods, — tarė Selmas, — nei vienam klastuot nepareitis,<delimiter>O lietuvninkams dar juo daugiaus nepritinka.<delimiter>Žinot juk visi, kaip kožnas Lietuvą giria<delimiter>Ir kaip daug svetimų žmonių, kad mus pamatytų,<delimiter>Iš visų kampų šio svieto jau susibėgo.<delimiter>Ne tikt vokiečiai visoki mus pažiūrėti,<delimiter>Bet ir daug prancūzų mus mylėt susirinko;<delimiter>Taip kad ir lietuviškai kalbėdami valgo<delimiter>Ir jau rūbais mūs, kaip mes, vilkėti pagavo;<delimiter>Tikt margų marginių dar nešioti nedrįsta.
Taigi pameskim jau tokį netikusį būdą,<delimiter>O viernai visur ir viežlybai pasielkim,<delimiter>Taip jau ir svetimi mus būrai girt nesigėdės.<delimiter>Juk mums dievs aštriai, kaip žinom, zokaną duodams,<delimiter>Draudęs yr klastas visas ir visą vagystę<delimiter>Ir nei šiaip, nei taip prigaut mums nedavė valią.<delimiter>Kad Dočys ar Joks Mykolui pavagia stungį,<delimiter>Ar kad Kekė, ką neviežlybai panorėjus,<delimiter>Su klasta slaptoms Katrynos atima ražą,<delimiter>Tai jau didis grieks; ne, taip užsigeisti netinka.<delimiter>Ei kas tai per grieks, kad kartais didelį rąstą<delimiter>Šis ar tas, ar ans pasikirtęs pradeda skaldyt<delimiter>Ar kad aužuolus šulnus durnai sukapojęs<delimiter>Duoną kept ar ką džiovint į kakalį kiša!<delimiter>Ar nebūt ir keras koks tam reikalui tikras,<delimiter>Ar kūlelis, iš žagarų sausų padarytas?“
„Jaugi gana, kaimynai! — Pričkus šaukti pagavo,<delimiter>Kas krivulei reik, išmanomai pasisakėm,<delimiter>Bet, kas dar žiemai reikės, trumpai pasakykim.<delimiter>Žinot, kad ugnis, kurią mes skildami darom,<delimiter>Daug naudos ir daug iškadų gal padaryti.<delimiter>Kad, pasikūręs ją, kuklius ar šiupinį verdi<delimiter>Ar kad, kepdams ką gardžiai, pas kaminą sėdi,<delimiter>Tai tau iš drūtų minkšti pasidaro kąsniai.<delimiter>Ei koktu dūšelei, kad didei prisivargęs,<delimiter>Susnigts argi sulyts pas šiltą kakalį traukies<delimiter>Ir mylėdams jį pamaži jau pradedi snausti.<delimiter>Ar negerai, kad dievs ugnelę mums dovanojo?
Bet ir malkos reik, kad nori stubą pašildyt<delimiter>Ar kad kokį sau prisikaitęs šutini puodą.<delimiter>Mislyk tikt, kas būt iš mūs, kad virt užsigeidę,<delimiter>Kas mums reik, nei šio, nei to nerastume sviete.<delimiter>Tai jau kiauliškus reikėtų jovalus ėsti.
Ogi ką veiktumbim, kad kuočės, peršalę smarkiai,<delimiter>Užkakalės šiltos nerastumbim pasislėpti,<delimiter>Bet nei žvėrys ant laukų bėginėdami vargtum?<delimiter>Taigi nevenk, žmogau, kassyk, kad viralą verdi<delimiter>Ar kad šildytis kytriai pas kakalį timsai,<delimiter>Tam dėkavot, kurs ugnį tau ir šilumą davė.
Ale nepykit, kad aš jums, kaip puolasi šulcui,<delimiter>Dargi daugiaus, kas reik, trumpu žodžiu pasakysiu.<delimiter>Tas ugnies skaistums, kursai mums žibina stubą<delimiter>Ir, kad verdam ką, valgius iššutina puode<delimiter>Ar žiemos čėse, kad reik, mums kakalį šildo,<delimiter>Ta liepsna, klausykit tikt, kad mes nedabojam,<delimiter>Daug, ak, daug iškadų gal ūmai padaryti,<delimiter>Taip kad jos smarkums, tamsoj pasikėlęs,<delimiter>Ne tiktai mūsų būriškas sudegina šėtras,<delimiter>Bet ir poniškus butus supleškina greitai.<delimiter>Juk girdėjot, kaip dusyk puikiam Karaliaučiui<delimiter>Dėl raspustos ir sunkių griekų pasidarė.<delimiter>Argi nematėte jau daug tokių nabagėlių,<delimiter>Ubagais einančių, kurius sušutino liepsnos?<delimiter>Tūls iš jų sau pats, be proto kakalį kurdams,<delimiter>O kits, taukus spirgindams, susvilino namą.<delimiter>O kiek sykių glūps ir nuopertas savavalninks,<delimiter>Pypkį sau užsidegęs, tarp šiaudų nusibasto<delimiter>Ir, žėlėk dieve, taipo supleškina kiemą,<delimiter>Kad iš viso tikt vos gals tvoros pasiliekti.<delimiter>Taip paskui toks neprietelius, iškadą padaręs,<delimiter>Ir nei koks baisus razbaininks sviete nerimdams,<delimiter>Jau pasislėpt ir šen, ir ten tikt bėga, tikt bėga.<delimiter>Taigi dabar bylinėk su juom, taip ubagu tapęs.
Argi netyrėte, kaip mūsų mylimą Krizą<delimiter>Pernai neprietelius Dočys susvilino visą?<delimiter>Tas širdings žmogus, kaimynu mūsų bebūdams,<delimiter>Kožną vis lietuviškai mylėdavo sėbrą.<delimiter>Ypačiai ir labiaus šeimyną jis savo mielą,<delimiter>Kaip save patį čėdydams, mylėt nepatingo.<delimiter>Darbą nei vienam jisai n'uždėdavo sunkų,<delimiter>O prisidirbus kiekvienam, kaip reik gaspadoriui,<delimiter>Vis gardžiai keptus ir virtus duodavo kąsnius.<delimiter>Tikt dyvai klausyt, kad Lauras, mūs pakamorė,<delimiter>Krizo kelnores ir kuknę pradeda garbint.<delimiter>To žmogaus namelius Dočys kaip jau paminėjau,<delimiter>Pypkį sau užsidegęs ir kirmyt nusibastęs,<delimiter>Naktyj prieš gaidžius taipo supleškino pernai,<delimiter>Kad iš namo jo vos kuolas viens pasiliko.
Ak mano kaimynučiai, ak širdingi broleliai!<delimiter>Aš dėl dievo jus meldžiu, n'užmirškite Krizo;<delimiter>Ir kad jums jisai pasiklonios, ubagais eidams,<delimiter>Ben nepadyvykit jam, jo pamatydami skrandą,<delimiter>Ir kad jis Tėvemūs skaitys, nebarkite biedžių.<delimiter>Nės kas naktyj jam, žėlėk dieve, pasidarė,<delimiter>Tai mums per pietus kasdien dar gal nusiduoti,<delimiter>Kad mes, kaip tūls vokietis, prastodami dievą,<delimiter>Šelmystes padaryt, klastuot ir vogt nesiliausim.
Taigi mokinkis, miels žmogau, čėsu pasirūpint,<delimiter>Kaip žiemavojant tau reikės kasdien pasielgtis.<delimiter>Šąlant be šiltos stubos išbūt negalėsi,<delimiter>O šaltos kuršolės srėbt ir surbt nenorėsi.<delimiter>Todėl tankiai tau reikės ugnies prasiskilti<delimiter>Ir ąsuočių ant ugniavietės pastatyti.<delimiter>Tikt, minau, saugokis, kad, sau kakalį kurdams<delimiter>Ir pasikepdams ką bei skanų viralą virdams,<delimiter>Nei save patį, nei kitus draugus nepažeisi.<delimiter>Juk girdėjai, kaip Dočys ansai savavalninks,<delimiter>Krizui negandas, vargus ir gėdą padarė.<delimiter>Todėl nemiršėk kasdien į kaminą žvilgtert<delimiter>Ir kytriai krapštyt, kad suodžių kas pasidarė.<delimiter>O stuboj nevalia sukraut ant kakalio skiedras.<delimiter>Šiukštu čia džiovint ar džiaut ben pagalį vieną.<delimiter>Žinot juk visi, kokį mes urdelį turim<delimiter>Ir kaip vyriausybė tą ketina pakarti,<delimiter>Kurs kaip kietsprandis šaltyšiaus žodį paniekins.<delimiter>Bet ir tai negerai, kad kartais ko pasigedęs<delimiter>Naktyj į tamsius kampus su žiburiu kopi<delimiter>Ar ant vaikpalaikių, kaip tėvui reik, nedaboji.“
Pričkui taip šaltyšiškai būrus bemokinant,<delimiter>Štai ant ūlyčios toksai pasidarė šūvis,<delimiter>Kad ir žemė su visais daiktais padrebėjo,<delimiter>O stuboj langai, naujai taisyti, sudrisko.<delimiter>Kožnas šūvį tą girdėdams taip nusigando,<delimiter>Kad apgaišę tuo keli po suolu nupuolė;<delimiter>Bet kiti tarp jų, daugiaus turėdami proto,<delimiter>Iš stubos Plaučiūno tuo kūliais išsirito<delimiter>Irgi bekapanojant ant kiemo Duraką rado.<delimiter>Nės Dočys varnienos ėst permier užsigeidęs,<delimiter>Biedžiui tam glūpam loduotą puloką davė,<delimiter>Liepdams, kad jam tuo nušautų dvylika varnų.<delimiter>Duraks, paikas vaiks, gaspadoriaus savo paklusęs,<delimiter>Varnų mušt tuojaus kiek; reik su puloku bėgo.<delimiter>Štai, ant kraiko jis išvydęs didelę varną,<delimiter>Šovė taip durnai, kad šaudams uždegė skūnę<delimiter>Ir kaimynų tuo visas supleškino trobas;<delimiter>Bet ir Duraką puloks perplyšdams pagadino.
Tokiai negandai, žėlėk dieve, nusitikus,<delimiter>Tuo pons amtsrots su tarnais visais pasirodė<delimiter>Ir tyrinėdams klausė, kaip ugnis pasikėlus.<delimiter>Štai kiekviens, širdingai verkdams irgi dūsaudams,<delimiter>Dočio neprieteliaus ir varnų jo paminėjo.<delimiter>Amtsrots su tarnais, kalbas girdėdami tokias,<delimiter>Dyvijos didei ir Dočį bardami spiaudė.<delimiter>Bet dar to negana. Raspustą reik koravodint.<delimiter>Todėl su lenciūgais jį drūtai surakino<delimiter>Ir surakintą taip ant rogių nuvežė sūdyt.
Po penkių dienų daugums susirinko sūdžių<delimiter>Ir daugybę liudininkų tuojaus suvadino.<delimiter>Štai tuo Milkus ir Enskys su Bleberio žentu,<delimiter>Lauras ir Laurienė, Kekė su Pakuliene<delimiter>Liudyt ir ant Dočio skųst anksti nukeliavo.<delimiter>Taipgi dabar visiems jau viežlybai susirinkus,<delimiter>Dočį provninkai atvesdint urdelį davė.<delimiter>Jis didei dūsaudams provninkams pasirodė.<delimiter>Ponai klausė jį, kaip sūdžioms reik tyrinėti,<delimiter>Kad jie provą nor kožnam vertai padaryti;<delimiter>O ir liudininkai visi, provon suvadinti,<delimiter>Liudijo taip vertai, kad ponai liudymą gyrė.<delimiter>Bet Dočys girdėkit tikt, rankas įsirėmęs,<delimiter>Provninkams visiems nei gero nedavė žodžio.
„Kas jums rūp, — tarė jis, — jūs provninkai maloningi,<delimiter>Kad, varnienos kartais aš išsikept užsigeidęs,<delimiter>Varnų ben porelę sau pietums nusišauju?<delimiter>Ar nepavelijo gaišint jas mūsų karalius?<delimiter>Tarp lietuvninkų daug yr išdykusių būrų<delimiter>Ir bernų daug yr, kurie tą niekina valgį;<delimiter>O man vis viens miers, kad tikt mėsos prisivalgau.<delimiter>O jūs biedžiui man kąsnelį tokį pavydit?<delimiter>Ar ne gana, kad aš jums varnų nunešu kojas<delimiter>Ir, kaip būrui reik, sugavęs dvylika žvirblių,<delimiter>Galvas nusuktas kasmets jums duot nesistengiu?<delimiter>Taigi ben irgi manęs ben kartą jau susimilkit,<delimiter>Kad aš iš bėdos, gaivindams savo dūšelę,<delimiter>Varnų ben kelias išsikept kasmets nusišaudau.<delimiter>Juk jūs, ponai, mus, būrus, jau taip nustekenot,<delimiter>Kad paskiaus mums ėst reiks žiurkes irgi pelėdas.“
Pričkus su kitais šaltyšiais, Bleberio sėbrais,<delimiter>Dyvijos didei, dyvus girdėdami tokius.<delimiter>„Ak, — tarė viens tarp jų, — toktu su mūsų gadyne,<delimiter>Kad savavalninkai, drausmės n'atbodami ponų,<delimiter>Sau ir artymui biednam iškadą padaro.<delimiter>Ar ne gana pons amtsrots mus, kaip tėvs pamokindams,<delimiter>Draudęs yr su pūčkoms ant padvarijų šaudyt?<delimiter>O kieksyk kunigai, mišias laikydami, barė,<delimiter>Kad mes ponams, kaip mums reik, klausyt nenorėjom.<delimiter>Taigi dabar žiūrėkit tikt, kas mums pasidarė!<delimiter>Ak Dočy, Dočy, tu mūs klausyt nenorėjai,<delimiter>Kad tave mes visi viernai graudendami barėm!
Rods, žėlėk dieve, mūs viešpatys maloningi<delimiter>Būrą, vis pinigų daugiaus norėdami, lupa.<delimiter>Kad Dočys porelę varnų kept nusišauja<delimiter>Ar čerpėj nešvankią jų sau sutina mėsą,<delimiter>Rods negražu girdėt ir būrui didelė gėda.<delimiter>Ale ką veiks žmogus stokodams ir badu mirdams?<delimiter>Dėl bėdos juk kartais daug dyvų nusiduoda.<delimiter>Tikt permier negerai, kad kuočės glūps savavalninks<delimiter>Šaudydams durnai kitiems supleškino namą.“
Taip visiems besiskundžiant vakmistras atsibastė<delimiter>Ir šaltyšiams į Karaliaučių paliepė rengtis.<delimiter>Tuo pilvots Kurpiūns, vyriausias jų pakamorė,<delimiter>Vakmistrui pasikloniodams kepurę nuvožė<delimiter>Ir, kas tarnui reik, atlikt viernai pažadėjo.<delimiter>Taip po tam jisai, suvadinęs dvylika šulcų,<delimiter>Urdelį davė po penkių dienų pasirodyt.<delimiter>Tuo jie visą Vyžlaukio sujudino valsčių,<delimiter>Taip kad iš visų pašalių susirinkę būrai<delimiter>Nei koks skruzdėlyns visur kribždėti pagavo.<delimiter>Rods taip reikia padonams ponams savo paslūžyt<delimiter>Ir atlikt viernai, kad juos jų spaudžia malonė.
„Ak, — tarė Lauras, viežlybus žodžius pasakydams, —<delimiter>Ak, katrul jau čėsas mūsų nelabs nusibastė!<delimiter>Kožnas juk žioplys, vargdienių nugarą lupdams,<delimiter>Savo malonę dar iškelt ir girt nesigėdi.<delimiter>Kaspars (juk visi pažįstat Kasparą smarkų),<delimiter>Tas nevidons baisus, vis poniškai pasipūtęs,<delimiter>Nei erškėtis koks nabagėlį gandina būrą;<delimiter>O jo dumčius Daugkalba, toks jau balamūtas,<delimiter>Rėkaudams vis nei gaidys savo skiauturę rodo.<delimiter>Ak, kaip maž tokių, kurie, valdydami svietą,<delimiter>Gailis savo žmonių kaip reik ir atmena dievo.“
„Tu, — tarė Pričkus jam, — saugokis Kasparą kibint<delimiter>Ir tylėk, kad dumčius jo tau muša per ausį.<delimiter>Dumplės yr naudingas daikts į kaminą pūsti,<delimiter>Bet prieš vėjus pūst dar jos niekados nederėjo<delimiter>Ir debesių greitų žingsnius stabdyt negalėjo.<delimiter>O ar gal ereliui žvirblis glūps prisilygint,<delimiter>Ar bloga varlė prieš liūtą didelį stengtis?<delimiter>Taigi dabokis su ponu pasipūtusiu šūtyt<delimiter>Ir laikyk savo snukį, kad kalboj nepariktų.“
Tuos žodžius visiems gi begirdint ištarė Pričkus<delimiter>Ir, į kailinius išverstus tuojaus įsinėręs,<delimiter>Amtsroto javelius iškultus į Karaliaučių<delimiter>Su kitais viernais šaltyšiais nuvežė greitai.<delimiter>Bet ir vakmistrui pons amtsrots buvo paliepęs,<delimiter>Kad ir jis su Pričkum ant pinigų padabotų.<delimiter>Nės to amtsroto šykštumas buvo be soties,<delimiter>Ir kad kartais jis vargdieniui duodavo grasi,<delimiter>Tai tuo tris naktis dėl to miegot negalėjo;<delimiter>O, išaušus jau, taip daugel ašarų verkė,<delimiter>Kad jo slūginės ir bernai visi nusigando.<delimiter>Tarnas jo Šlapjurgis su merga Susukate<delimiter>Sako, kad jisai dėl to taip ubago baidos,<delimiter>Kad jam naktyj apmauduot ir verkt nereikėtų;<delimiter>Nės jam šilings duots sapne kaip grieks pasirodo<delimiter>Ir tamsoj vis ik išauštant gandina žiedžių.<delimiter>Bet dumčiuks jo, kurs kasdien jam patalą kloja<delimiter>Ir kasnakts, kad kožnas jau sau miegt įsigūžtęs,<delimiter>Skarbus sergėt tur, penkias liktis užsidegęs,<delimiter>Sako, kad jo pons daugsyk didei nusigandęs<delimiter>Irgi drebėdams prieš gaidžius iš patalo šoka.<delimiter>Nės prieš gaidgystę vis jam bilduks pasirodo<delimiter>Ir jo skrynę su skarbais į kaminą velka.<delimiter>Todėl jis kasryts, kad jau vėl užteka saulė,<delimiter>Klūpodams kaip tikras nars pas atdarą skrynę,<delimiter>Už išlaikymą skarbų Tėvemūs pasiskaito.
Todėl irgi dabar šaltyšiams į Karaliaučių<delimiter>Dergiant su karališkais grūdais nukeliavus,<delimiter>Verkė jis kasdien ir naktyj rimt negalėjo.<delimiter>Kartais keikė taip, kad jo vaikai nusigando,<delimiter>O vėl kartais iš knygelių poterius imdams<delimiter>Irgi dūsaudams pas knygas aukštyn pažiūrėjo.<delimiter>Taipgi bevargstant jam ir gėdiškai bedejuojant,<delimiter>Štai viens jo tarnų pargrįžęs jam pasirodė<delimiter>Ir pasikloniodams, kaip tarnui reik pasikloniot,<delimiter>Jam kupčelninko Mikolo gromatą davė.<delimiter>Amtsrotui laiškus atplėšiant irgi beskaitant,<delimiter>Štai ir Pričkus jau parčiuožęs iš Karaliaučiaus,<delimiter>Ale dūsaudams ir liguostas jam pasirodė;<delimiter>Nės jau žilas buvo žmogus ir sirgdavo tankiai.<delimiter>Amtsrots, tris žakus naujų skarbų pamatydams,<delimiter>Vėl atsigavo ir sunkiai dūsauti paliovė.<delimiter>Bet kaip jo tarnai, kiek yr, surokuoti pagavo,<delimiter>Štai kokia nečėstis! Šilingo pasigedo<delimiter>Amtsrots dėl iškados tos taipo nusigando,<delimiter>Kad per visą naktį vėl miegot negalėjo,<delimiter>O, išaušus jau, taipo sumušdino Pričkų,<delimiter>Kad vos tris dienas sulaukęs numirė biedžius.<delimiter>Bet ir vakmistrui taip smarkiai mušė per ausį,<delimiter>Kad ir jis penkias dienas ant patalo sirgo;<delimiter>O būrus visus, kurie jo pardavė grūdus,<delimiter>Liepė todėl pliekt, kad jie pasivėlinę buvo<delimiter>Ir tiek rūpesčių sunkių jam buvo padarę.<delimiter>Tai, broleliai, tai visa šio svieto malonė!<delimiter>Tiek nusipelnom, kad viernai atliekame slūžbą!<delimiter>Juk jau, kas tikt nor, tas būrišką nabagėlį<delimiter>Stumdo šen ir ten nei kokį šunį nevertą.
„Tič, — tarė Selmas, — ne per daug dėl to nusiminkim!<delimiter>Juk be dievo sviete nieks negal nusiduoti.<delimiter>Ponai žemės šios negal be jo ponavoti,<delimiter>O mes būrai vėl be jo negalime vargti.<delimiter>Kožnas tur, kaip dievs jam skyręs yr, pasikakint.<delimiter>Tas, kurs užgimdams aukštai kaip pons atsisėdo,<delimiter>Mislyt tur, kad jį tenai miels dievs pasodino;<delimiter>O tasai, kurs užgimdams būru prasidėjo,<delimiter>Gėdėtis vyželių būriškų neprivalo,<delimiter>Kad tikt viežlybai kaip reik atliekt savo darbus<delimiter>Ir labiaus, kad jis širdingai bijosi dievo.
Tu savavalninke didpilvi, vis pasišiaušęs<delimiter>Ir nei žaibas koks žaibuodams gandini būrą,<delimiter>Ar tu ne taip jau kaip biedžius toks prasidėjai,<delimiter>Ir moma taip tau, kaip jam, pasturgalį šluostė?<delimiter>Kas tau liepė vargdienį nuliūdusį spardyt<delimiter>Ir pasidžiaugt dėl to, kad jis vaitoja dejuodams?<delimiter>Dievs ant sosto prakilnaus tau paliepę sėstis<delimiter>Ir piktus koravot bei baust tau įdavė šoblę;<delimiter>Bet teisiuosius kirst ir durt tau nedavė valią.<delimiter>Taigi dabokis, aštrų kardą savo pakeldams,<delimiter>Kad n'įžeistumbei tau klausantį nabagėlį.<delimiter>Ale matau, kad tu, tyčioms akis užsimerkęs,<delimiter>Vieryt jau bijais, kad dievs visur tave mato<delimiter>Ir kad kartą jis atdengs tavo visą raspustą.<delimiter>Tič tikt, ik sūdžia šio svieto tau pasirodys<delimiter>Ir ponus taip, kaip ir mus, sūdop suvadinęs,<delimiter>Algą kiekvienam, kaip pelnęs yr, sudavadys.
O jūs vargdienėliai, jūs vyžoti nabagai!<delimiter>Jūs baudžiauninkai, bernai ir kaimenių kerdžiai,<delimiter>Ir kas dar daugiaus yr stenančių nabagėlių,<delimiter>Ramdykit ben ašaras irgi paliaukite verkę!<delimiter>Žinom juk visi, kas pernai mums pasidarė,<delimiter>Kaip, žėlėk dieve, pons amtsrots mūsų nabašninks<delimiter>Numirdams nuoglai mums raudą didę padarė.<delimiter>Ak, pon amtsrot, ak, dėl ko mums numirei pernai?<delimiter>Žinot juk, kaip mes, per daug raudodami biedžiai,<delimiter>Ak, žėlėk dieve, baisingą sukatą gavom,<delimiter>O daugums, užkimęs jau, kalbėt negalėjo.<delimiter>Ogi dabar, kad vėl iš naujo verkt nesiliausim<delimiter>Ir ilgiaus nesvietiškai vaitodami kauksim,<delimiter>Tur mūs akys iškirmyt ir kūns nusidovyt.<delimiter>O kas bus paskui, kad jau gyvent nederėsim<delimiter>Irgi karaliui, kas mums reik, atlikt negalėsim?<delimiter>Ūkius mums atims ir nešt lieps ubagų krepšą.<delimiter>Taigi nešūtykim, kad ponai skiauturę rodo<delimiter>Ir velnių vardus kasdien rokuodami keikia.<delimiter>Dievs kiekvieną kartą ras, kaip yr pažadėjęs,<delimiter>Ir kožnam atlygins, kaip jis yr nusipelnęs.
Jaugi gana šiamsyk vaitojus irgi dejavus!<delimiter>Skirkimės irgi namo, tiesiog vandruot n'užsimirškim.<delimiter>Tikt girdėkit, kaip ant mūs jau barasi moters,<delimiter>O vaikai ant ūlyčių bėginėdami klykia.<delimiter>Jaučiai su arkliais ir karvės pašaro stena;<delimiter>O paršingos kiaulės bei išalkusios avys<delimiter>Su kitais daiktais į mus žiūrėdami verkia.<delimiter>Jau pargrįžtam jus gaivint; ben meldžiami laukit!<delimiter>Gausit, kas jums reik, ir šiandien dar prisiėsit.<delimiter>Žinom juk, kaip reik bandelę mylimą sotint<delimiter>Ir kiek sykių ją per dieną reikia pagirdyt.“
„Rods, — tarė Lauras, — rods taip reik gyvent gaspadoriams,<delimiter>Kad jie nor gyvent kytriai ir pilnavot ūkius.<delimiter>Vokiečiai lietuvninką per drimelį laiko,<delimiter>O prancūzpalaikiai į jį žiūrėdami šypsos.<delimiter>Šypsos rods, o tik mūsų šauną garbina duoną<delimiter>Ir dešras rūkytas su pasimėgimu valgo.<delimiter>O štai, jau lašinių lietuviškų prisiėdę<delimiter>Ir mūs alų su gvoltu jau visą sugėrę,<delimiter>Viežlybus lietuvninkus išpeikt nesigėdi.<delimiter>Tu prancūziškas žioply su šveisteriu storu<delimiter>Ir kas dar daugiaus susibastėt Lietuvą vargint,<delimiter>Kas jums liepė mus ir žmones mūsų paniekint?<delimiter>Ar negalėjot ten pasilikt, kur jus nuperėjo<delimiter>Ir varles bei rupuižes jus ėst pamokino?“
„Ai, — tarė Selmas, — tu perdaug pasakai prancūzams.<delimiter>Juk žinai, kiekviens žioplys tur savo davadą.<delimiter>Mes lietuvninkai barščius ir šiupinį skanų<delimiter>Su lašiniais gardžiais išvirtus girdami valgom;<delimiter>Ir šulnų dešrų, lietuviškai padarytų,<delimiter>Dar, kad turim tikt, nei šiaip, nei taip nenugrisom;<delimiter>Ne, nenugrisom dar, bet vis daugiaus užsigeidžiam!<delimiter>Kad prancūzpalaikis, riebių varlių prisiėdęs,<delimiter>O lietuvninks, žirnių bei lašinių prisivalgęs,<delimiter>Kaip krikščionims reik, dosningo n'atmena dievo,<delimiter>Tai taip viens, kaip kits neverts, kad plutą nukąstų.
Žalis su dvyliu, su margiu irgi su palšiu<delimiter>Yna, kad nor ėst, šiaudų pamatydami kūlį;<delimiter>O kad iš tikros širdies jiems primeti pluoštą,<delimiter>Tuo su liežuviu jį krimst į gomurį traukia<delimiter>Ir savo šiaudus vis į mus žiūrėdami braškin.<delimiter>Ak kad jie lietuviškai kalbėti galėtų,<delimiter>Dar už dovaną tą stalde didei dėkavotų.<delimiter>Vasarą rods kita, kad pievų žydi žolelės<delimiter>Ir kad kožnas daikts, lauke savo pašarą krimsdams,<delimiter>Su pasimėgimu valgo ir linksmai šokinėja.<delimiter>Bet kad rudenis ir žiema jau pradeda rūstaut<delimiter>Ir visi daiktai, baisybių tų nusigandę,<delimiter>Slepias ir pasislėpę graužia savo zopostą,<delimiter>Tai jau ne miera ką skirstyt ar pasisavint,<delimiter>Bet užger reik pr'imt, kaip duoda dievs padalydams.<delimiter>Žinom juk ir jau daugsyk ištirdami matėm,<delimiter>Kaip gyvi daiktai, kad šaltis jau pasipurtin,<delimiter>Slapos ir pilvus skūpai maitindami kramto.<delimiter>Varlės su žuvimis, vėžiai su savo vėžyčiais<delimiter>Ir kas dar daugiaus po ledu gyvendami snaudžia<delimiter>Ar kas giriose sumišai bėginėdami vargsta,<delimiter>Vislab rods žiemos čėse savo pašarą randa;<delimiter>Nės dosningas dievs kiekvieną žino pasotint;<delimiter>Ale su pilnoms saujoms mus vis šert nežadėjo.<delimiter>Taigi nereik tuojaus nusimint, kad mūsų zopostas<delimiter>Ant laukų menks rodos ar pasimažina greitai.
Juk ne pirmas mets, kaip mes gyvendami vargstam,<delimiter>Irgi ne pirmas sykis jau, kaip šiupinį verdam.<delimiter>Daug išleidom jau skūpų pavasario čėsų,<delimiter>O kiek vasarų bei visokių rudenių matėm!<delimiter>Klauskit tik senuosius, jūs glūpieji bebarzdžiai,<delimiter>Ir girdėkit, ką jie jums pasakys prisivargę.<delimiter>Jūs, vaikai glūpi, dar svietą šį nepažįstat,<delimiter>Bet nei žindyti paršukai vis šokinėjat.<delimiter>Dar ir jums ateis vargingos jūsų dienelės,<delimiter>Kad pamaži, lėles ir žirgus savo pametę,<delimiter>Iš bėdos pelnytis ką nusitversite darbus.
Mes, surukę diedai, mes gi, kuproti nabagai,<delimiter>Mes taip jau, kaip jūs, ant ūlyčių šokinėjom<delimiter>Ir taip jau, kaip jūs, savo jauną vasarą šventėm.<delimiter>Ar tikėjoinės, sulaukę rudenį kumpą,<delimiter>Taip ūmai nusidovyt irgi pablogt taip greitai?<delimiter>Ak, kaip veikiai žmogiškos nudyla dienelės!
Kožnas viens žmogus, taip pons, kaip būrs, prasidėdams<delimiter>Ir vargingai užgimdams tikt pumpurą rodo,<delimiter>Ik po tam tikrai, kaip dūšiai reik, prisižindęs<delimiter>Auga be rūpesčių, kasdien iš pumpuro kopdams.<delimiter>Ale su viena diena žiedelis dar nesirodo,<delimiter>Bet reik daug dienų, ik pumpurs jo prasilukštin<delimiter>Ir savo paslėptą grožybę visą parodo.<delimiter>O vei silpnas daikts vos vos žydėti pradėjo,<delimiter>Štai jau ir vargai tuojaus jį pradeda stumdyt.<delimiter>Žinom juk visi, kaip mums biedniems pasidarė,<delimiter>Kaip mes, vaikesčiais glūpais dar būdami, žaidėm.<delimiter>Ak, kur dingot, ak, jūs jaunos mūsų dienelės!<delimiter>Rudenis ir žiema grožybes jūsų sudarkė,<delimiter>O mums, diedams, jau vainiką žilą nupynė.<delimiter>Vei, broleliai, seną vėl nulydėjom metą<delimiter>Ir visokius jo vargus taip jau nulydėjom.<delimiter>Ką mums naujas mets ir vėl atkopdama saulė,<delimiter>Kad mus sviete dievs laikys, toliaus sudavadys,<delimiter>Dar ikšiol nenumanom ir žinoti negalim.
Ant laukai šalti, kurių mes nugarą minkštą<delimiter>Vasarą rėžėm ir grūdelius bėginėdami barstėm,<delimiter>Dar su ledais ir su pusnynais miegt užsikloję<delimiter>Irgi nerodo, ką mums dievs dosnings pažadėjęs<delimiter>Ir surokavęs yr, kaip mes dar sviete nebuvom.<delimiter>Bet pamatysim, kad jau vėl su padėjimu dievo<delimiter>Vasara rodysis, ir mes vėl šilumą jausim.<delimiter>Čėso reik, to čėso tikt kantriai palūkėkim<delimiter>Ir, ik dirvos vėl ką duos, palūkėt nepailskim.
O tu miels dieve, tu dangiškas geradėji!<delimiter>Tu pirm amžių, kaip mes dar dūmot negalėjom,<delimiter>Jau išmislijai, kaip kartą mes prasidėsim<delimiter>Ir ko mums reikės, kad šviesą šią pamatysim.<delimiter>Tu mums sąnarius ir ūmus visus dovanojai<delimiter>Ir sudavadijai kiekvieną reikalą mūsų.<delimiter>Tu dienas verksmų bei džiaugsmų mūsų paskyrei<delimiter>Irgi nulėmei jau kožnam ilgumą dienelių.<delimiter>Štai vėl čėsai senojo pasibaigusio meto<delimiter>Ir visokios priespaudos su tavo pagalba<delimiter>Jau nusidovijo, biedžius mus raudinę tankiai.
Ak niekingi jūs džiaugsmai šiltos vasarėlės!<delimiter>Jūs žolelės blizgančios su savo grožybėms!<delimiter>O ir jūs paukšteliai su saldžiais alasėliais!<delimiter>Ar kas dar daugiaus pas mus savo vasarą šventėt,<delimiter>Jūs neprivalėt rūpintis, pas mus atsilankę,<delimiter>Kaip maitinsitės ar kur šėtras savo sutversit,<delimiter>Ir nei art, nei sėt, nei ką suvalyt neprivalėt;<delimiter>Nės jums dievs taip dovytis ir dirbt nepaskyrė,<delimiter>Bet be rūpesčių jus išlaikyt pažadėjo.<delimiter>Mes griešni siratos, mes biedni nabagėliai<delimiter>Rods valnybės jūsiškos pasidžiaugti negalim.<delimiter>Išgi mažų dienų mus skaudžios vargina bėdos<delimiter>Ir iki mirštant mūčyt mūsų dūšias nesiliauja.<delimiter>Taip, kaip žinom, ir jau vėl pasibaigusį metą<delimiter>Tuo po Velykų, maisto dėl, trūsinėti pradėjom<delimiter>Ir daug prakaito per visą vasarą mielą<delimiter>Dirbdami nuo karštų veidelių mūsų nušluostėm,<delimiter>Ik zopostėliui ką susirinkom ir pakavojom.
Taipgi dabar, jau rudenį su svodboms nulydėję<delimiter>Ir kaimyniškai bei viežlybai pasidžiaugę,<delimiter>Rūpinkimės zopostą dar pasilikusį čėdyt<delimiter>Ir kad ką gardžiai pasikepsim ar išsivirsim,<delimiter>Vis rytojaus ir kitų dienų paminėkim.<delimiter>Nėsa dar ilgs pažygys, iki vėl vasarėlę sulauksim<delimiter>Ir šviežius valgius į puodus kraudami virsim.<delimiter>Nugi dabar vėl skirkimės ir su padėjimu dievo<delimiter>Skubinkimės savo padarynes pamaži pasiprovyt;<delimiter>Nės saulelė vėl pusnynus pradeda gandint<delimiter>Ir jau vieversiai linksmai lakstydami čypsi.<delimiter>Vei, vasarėlė jau pamaži prisiartina miela<delimiter>Ir, kas mūsų zopostams reiks, vėl žada parūpint.
Bet be tavęs, tu dangiškasis mūsų tėtuti,<delimiter>Nieks negal mums tekt, ką miela vasara žada.<delimiter>Ką mums mačys priprovos, ką mūsų trūseliai?<delimiter>Ar kad, sėtuves ir naujus noragus nusipirkę,<delimiter>Art išsitrauksim ir grūdelius kaip reik pasisėsim?<delimiter>Vislab bus niekai, ką veiksim argi pradėsim,<delimiter>Kad žegnojanti rankelė tavo negelbės.<delimiter>Tu mus išlaikei per visą prašokusį metą,<delimiter>Tu dar ir toliaus mus išlaikyti galėsi.<delimiter>Ką mums vasara duos, mes rods numanyti negalim,<delimiter>Bet tu jau žinai, kiek mums reikės, surokavęs.<delimiter>Mes glūpi daiktai n'išmanom tavo davadą;<delimiter>Ir tavo mislys neigi bedugniai mums pasirodo,<delimiter>Kad mes kartais per giliai pasidrąsinę žiūrim.<delimiter>Taigi, tėtuti, toliaus už kožną reikalą mūsų<delimiter>Rūpink tėviškai, kad vėl jau vasara rasis<delimiter>Ir mes vėlei ant laukų trūsinėdami vargsim.“