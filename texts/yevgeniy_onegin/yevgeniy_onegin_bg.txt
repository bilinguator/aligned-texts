Александър Сергеевич Пушкин
<h1>Евгений Онегин. Роман в стихове</h1><delimiter>Димитър Хр. Петричев, превод от руски.
<i>Pétri de vanité il avait encore plus de cette espèce d’orgueil qui fait avouer avec la même indifférence les bonnes comme les mauvaises actions, suite d’un sentiment de supériorité, peut-être imaginaire.</i><delimiter>Tiré d’une lettre particulière
He c мисъл гордите да славя,<delimiter>да забавлявам с пищен слог —<delimiter>аз бих желал да ти представя<delimiter>на вярна дружба скъп залог,<delimiter>достоен за душа прекрасна,<delimiter>душа, изпълнена с мечта,<delimiter>с поезия и мисъл ясна,<delimiter>с висок стремеж и простота.<delimiter>И тъй, вземи с ръка пристрастна<delimiter>творбата с пъстри стихове,<delimiter>тук шеговити, там печални,<delimiter>простонародни, идеални —<delimiter>било в безгрижни часове,<delimiter>било в безсъници родени<delimiter>през ранни и през късни дни<delimiter>от ум със хладни наблюдения<delimiter>и от сърце с горчивини.
<h1>Глава първа</h1>
<i>И жить торопится, и чувстврвать спешит</i><delimiter>Кн. Вяземеский
<h1>I</h1>
Човек на честни, строги нрави,<delimiter>щом вуйчо падна на легло,<delimiter>да го почитам ме застави,<delimiter>и по-добре не би могло…<delimiter>Туй за мнозина е поука,<delimiter>но, боже мой, каква е скука<delimiter>да се навърташ с тъжен лик<delimiter>и дни, и нощи край болник!<delimiter>Какво безсъвестно коварство<delimiter>е грохнал старец да тешиш,<delimiter>възглавките му да гласиш<delimiter>и сам поднесъл му лекарство,<delimiter>„защо ли — тихо да шептиш —<delimiter>по дяволите не вървиш!“
<h1>II</h1>
Тъй мислеше един безделник,<delimiter>летейки с тройка в прах и зной,<delimiter>по волята на Зевс — наследник<delimiter>на най-заможен сродник свой.<delimiter>Другари на Руслан, Людмила!<delimiter>Дължа за дружбата ви мила<delimiter>без предговор сега пред вас<delimiter>героя да представя аз:<delimiter>Онегин, мой добър приятел,<delimiter>край тихата Нева роден,<delimiter>де може би сте първи ден<delimiter>видял и вие, мой читател.<delimiter>Живял съм там и аз преди,<delimiter>но оня климат ми вреди.
<h1>III</h1>
Баща му благородно мина<delimiter>по службата, пиля пари,<delimiter>три бала дава на година,<delimiter>накрай съвсем се разори.<delimiter>Съдбата пазеше Евгений —<delimiter>мил палавник с очи засмени:<delimiter>Madame го гледа в ранни дни,<delimiter>а сетне я Monsieur смени.<delimiter>Monsieur l’abbe, конте убого,<delimiter>детето да не измори,<delimiter>го учеше надве-натри,<delimiter>морал не му четеше много<delimiter>и в лятната градина той<delimiter>бе често с питомеца свой.
<h1>IV</h1>
Когато в младостта метежна<delimiter>на наш Евгений време бе<delimiter>за блянове и мъка нежна,<delimiter>изпъдиха Monsieur l’abbe.<delimiter>Онегин заживя свободно.<delimiter>И ето го — подстриган модно,<delimiter>цял dandy в лондонски костюм<delimiter>сред светския суетен шум.<delimiter>Той можеше тъй благородно<delimiter>на френски да се обясни,<delimiter>изящно да се поклони<delimiter>и да танцува превъзходно.<delimiter>Светът прие го, преценил,<delimiter>че умен е — и твърде мил.
<h1>V</h1>
А всеки тъй у нас е учил<delimiter>какво да е и как да е;<delimiter>и малко знания получил,<delimiter>ще блеснеш, трудно то не е.<delimiter>Онегин по преценки много<delimiter>(на съдници, ценящи строго)<delimiter>бе учен момък, но педант.<delimiter>Той имаше щастлив талант<delimiter>за всичко лесно да говори,<delimiter>без много да се вдълбочи,<delimiter>със вид на знаещ да мълчи,<delimiter>за нещо важно щом се спори,<delimiter>пред дами с хумор да блести<delimiter>и да разсмива с остроти.
<h1>VI</h1>
Латински днес не е на мода,<delimiter>но той го знаеше добре.<delimiter>И всеки епиграф що-годе<delimiter>умееше да разбере,<delimiter>писмото да завърши с vale,<delimiter>да каже: туй от Ювенал е,<delimiter>да рецитира с вид превзет<delimiter>от „Енеида“ някой ред.<delimiter>Охота нямаше да рови<delimiter>праха, покрил летописта<delimiter>за миналото на света;<delimiter>но анекдоти стари, нови<delimiter>от древни времена почти<delimiter>успял бе да запамети.
<h1>VII</h1>
Висока страст не обладавал<delimiter>за звуци време да пилей,<delimiter>не можеше да различава<delimiter>какво е ямб, какво хорей.<delimiter>Той Омира и Теокрита<delimiter>нападаше. Четеше Смита<delimiter>и бе дълбок стопановед,<delimiter>тоест — разправяше навред<delimiter>с какво държавата живее<delimiter>и се замогва и защо<delimiter>тя няма нужда от злато,<delimiter>щом простия продукт владее.<delimiter>Баща му не разбра това<delimiter>и все залагаше нивя.
<h1>VIII</h1>
Каквото знаеше Евгений,<delimiter>аз няма да изреждам тук.<delimiter>В едно той беше просто гений<delimiter>и би надминал всеки друг —<delimiter>и в неговата възраст млада<delimiter>то бе утеха, труд, награда,<delimiter>поглъщаше го по цял ден,<delimiter>макар ленив и отегчен:<delimiter>това бе нежната наука,<delimiter>която бе Назон възпял —<delimiter>страдалец, в бляскав век живял,<delimiter>завършил дните си сред скука<delimiter>в Молдавия, сред чужда реч<delimiter>и от Италия далеч.
<h1>IX</h1>
……………………………………<delimiter>……………………………………<delimiter>……………………………………
<h1>X</h1>
Как знаеше да се преструва,<delimiter>да бди, надежда спотаил,<delimiter>да уверява, да ревнува,<delimiter>да бъде мрачен и унил!<delimiter>Ту горд, ту стихнал и покорен,<delimiter>внимателен, или пък морен,<delimiter>ту някак тъжно мълчалив,<delimiter>ту пламенно красноречив,<delimiter>в сърдечните писма небрежен!<delimiter>Безумно влюбен да гори,<delimiter>забравил себе си дори.<delimiter>Как погледът му бе ту нежен,<delimiter>ту дързък, ту като в роса —<delimiter>с послушно блеснала сълза!
<h1>XI</h1>
Как можеше да удивлява,<delimiter>да бъде нов и духовит,<delimiter>с приятна лъст да забавлява,<delimiter>да плаши със отчаян вид;<delimiter>душа невинна да залъгва,<delimiter>неволна ласка да изтръгва,<delimiter>да проявява страст без шум,<delimiter>да убеждава с такт и ум;<delimiter>съчувствен поглед да усеща,<delimiter>да схване първи трепет в гръд,<delimiter>а сетне, дойде ли часът,<delimiter>да уговори тайна среща,<delimiter>да преподава в самота<delimiter>уроците на любовта.
<h1>XII</h1>
Как рано почна на кокетки<delimiter>сърцата да тревожи той!<delimiter>Умело да разчиства сметки<delimiter>със кой да е съперник свой!<delimiter>С какви не думи го петнеше,<delimiter>какви не мрежи му плетеше!<delimiter>Но вий, мъже блажени,<delimiter>вий дружахте с него. И, уви,<delimiter>ласкаеше го с такт неволен Ф<delimiter>обласов ученик лукав<delimiter>и рогоносец величав,<delimiter>и мнителен старик,<delimiter>доволен в семейната си тишина<delimiter>от своя обед и жена.
<h1>XIII. XIV</h1>
……………………………………<delimiter>……………………………………<delimiter>……………………………………
<h1>XV</h1>
Понякога в леглото още<delimiter>две-три писма му поднесат.<delimiter>Какво? Покани? Светска поща —<delimiter>на три забави го зоват:<delimiter>тук бал ще е, там детски празник.<delimiter>Що мисли нашият поразник?<delimiter>Къде да иде по-напред?<delimiter>Но все едно. Ще смогне вред.<delimiter>Наконтен, подир час, доволен,<delimiter>нахлупил шапка боливар,<delimiter>върви по някой булевард —<delimiter>разхожда се сред свят охолен.<delimiter>И скита се така, дорде<delimiter>настъпи време да яде.
<h1>XVI</h1>
В шейна се качва той. Тъмнее.<delimiter>Вик: „Варда, варда!“ И сега<delimiter>като прашец снегът сребрее<delimiter>по бобровата му яка.<delimiter>Поема, към Talon, уверен,<delimiter>че го очаква там Каверин;<delimiter>той влиза. Тапата лети<delimiter>и вино блеснало шурти.<delimiter>Поднасят roast-beef кървав, пресен<delimiter>и труфли както всеки път —<delimiter>на френското меню цветът;<delimiter>до страсбургски пастет чудесен<delimiter>лимбурско сирене. Накрай<delimiter>и ананас златист подай!
<h1>XVII</h1>
За още чаши пали жажда<delimiter>горещият и тлъст котлет,<delimiter>ала часовникът обажда,<delimiter>че почва новият балет.<delimiter>На сцената законодател,<delimiter>непостоянен обожател<delimiter>на театралните звезди<delimiter>и свой в актьорските среди,<delimiter>Онегин литва към театра,<delimiter>де всеки волно, от душа<delimiter>посреща с браво entre-chat,<delimiter>освирква Федра, Клеопатра<delimiter>или Моина там зове,<delimiter>надвикал всички гласове.
<h1>XVIII</h1>
Вълшебен свят! Там над тълпата,<delimiter>на сатирата властелин,<delimiter>Фонвизин, брат на свободата,<delimiter>блестя с великия Княжнин;<delimiter>там сетне Озеров блестеше<delimiter>и със Семьонова делеше<delimiter>възторзи буйни и сълзи;<delimiter>там наш Катенин възкреси<delimiter>Корней от прашната забрава;<delimiter>там пусна в шумен, пъстър рой<delimiter>пиесите си Шаховской;<delimiter>Дидло бе увенчан със слава;<delimiter>там зад кулиси и стени<delimiter>летяха моите младини.
<h1>XIX</h1>
Къде сте вий, богини мили?<delimiter>Дали сте още в оня храм?<delimiter>Ако, уви, са ви сменили,<delimiter>не са ви заменили, знам!<delimiter>Ще чуя ли отново хора,<delimiter>сред който нашта Трепсихора<delimiter>се носи в полет лекокрил?<delimiter>Или пред моя взор унил<delimiter>ще грее сцената бездушно<delimiter>и аз с досада през лорнет<delimiter>ще гледам някакъв балет,<delimiter>ще се прозявам равнодушно<delimiter>и ще си спомням, свел чело,<delimiter>това, което е било?
<h1>XX</h1>
Изпълва говор, глъчка жива<delimiter>кресла, обвити в лек парфюм,<delimiter>галерия нетърпелива.<delimiter>Завесата се дръпва с шум.<delimiter>Блестяща, с лекота въздушна,<delimiter>на чародеец лък послушна,<delimiter>стои в настъпил миг-покой<delimiter>истомина сред нимфи рой;<delimiter>с краче опряла пода, ето —<delimiter>тя бавно другото върти,<delimiter>и в миг — подскок — лети, лети<delimiter>като глухарче над полето;<delimiter>ту стан извие, ту замре,<delimiter>ту — хоп, краче с краче допре.
<h1>XXI</h1>
Онегин влиза. Шум в салона;<delimiter>а той, промъкнал се напред,<delimiter>към ложите и към балкона<delimiter>насочва двойния лорнет.<delimiter>Огледа всичко, но ужасно<delimiter>е недоволен: нищо свястно<delimiter>сред непознатите жени.<delimiter>С мъжете поздрав размени,<delimiter>след туй разсеян поглед плъзна<delimiter>към сцената, глава възви,<delimiter>прозина се и промълви:<delimiter>„Балетът вече ми омръзна,<delimiter>за смяна време е дошло,<delimiter>наситих се и на Дидло.“
<h1>XXII</h1>
Все още в драматични сцени<delimiter>амури, дракони търчат.<delimiter>А пън лакеи уморени,<delimiter>завити в шубите си, спят;<delimiter>в салона пляскат, тропат, викат,<delimiter>освиркват, кашлят, смъркат, кихат;<delimiter>не гасне още ни една —<delimiter>ни вън, ни вътре — светлина;<delimiter>със смъкнати юзди конете,<delimiter>разтърсват сбруи и пръхтят,<delimiter>покрай огньовете гълчат<delimiter>колари, търкат си ръцете —<delimiter>а вече нашият герой<delimiter>лети, към къщи бърза той.
<h1>XXIII</h1>
Дали ще дам рисунък верен<delimiter>на тихия му кабинет,<delimiter>дордето моят франт модерен<delimiter>е с преобличане зает?<delimiter>Тук има всичко туй, което<delimiter>ни праща Лондон през морето —<delimiter>а пък от нас срещу това<delimiter>откарва кожи, мас, дърва;<delimiter>и всичко, дето прави-струва<delimiter>Париж, на модата градът,<delimiter>а на суетните вкусът<delimiter>за нега и разкош купува;<delimiter>Онегин, философът млад,<delimiter>бе насъбирал от цял свят.
<h1>XXIV</h1>
На маса — вещи подредени<delimiter>от фарфор, бронз и скъп метал,<delimiter>лули със янтар украсени,<delimiter>парфюм в шишенце от кристал,<delimiter>пилички, гребени красиви<delimiter>и прави ножички, и криви,<delimiter>и трийсет четчици край тях,<delimiter>и цял флакон със зъбен прах.<delimiter>Русо (ще кажа мимоходом)<delimiter>недоумявал как тъй Грим<delimiter>е чистел нокти несмутим,<delimiter>с нехаен вид и жест свободен.<delimiter>Борец за правда, с волен нрав,<delimiter>но в случая съвсем неправ.
<h1>XXV</h1>
За ноктите намира време<delimiter>и някой деловит човек:<delimiter>нима за навици ще вземе<delimiter>да води спор със своя век?<delimiter>Като Чадаев — и Евгений,<delimiter>добил привички несъмнени,<delimiter>във облеклото бе педант,<delimiter>и, както споменах, бе франт.<delimiter>Три часа — днес, тъй както вчера,<delimiter>пред огледалото стоя<delimiter>и ето го — със лекота<delimiter>върви, подобен на Венера,<delimiter>облякла се за маскарад<delimiter>в премяната на момък млад.
<h1>XXVI</h1>
На тоалет последна моди<delimiter>спрял погледа си в този час,<delimiter>описал бих го за угода<delimiter>на учения свят у нас.<delimiter>Това е твърде смело впрочем,<delimiter>ако реша да бъда точен,<delimiter>ще трябват чужди думи пак:<delimiter>жилетка, панталони, фрак;<delimiter>а чувствам се пред вас виновен,<delimiter>че и без туй съм украсил<delimiter>с чуждици бедния си стил,<delimiter>макар че в речника тълковен<delimiter>надниквах нявга с интерес —<delimiter>но не така постъпвам днес.
<h1>XXVII</h1>
Но да се върнем на сюжета,<delimiter>да тръгваме и ний на бал,<delimiter>към който вече със карета<delimiter>Онегин сам е полетял.<delimiter>Надлъж край къщите стъмени<delimiter>стоят каляски подредени.<delimiter>Фенери двойни отстрани<delimiter>разливат бодро светлини<delimiter>и по снега дъги извиват.<delimiter>Домът, потънал цял в разкош,<delimiter>блести в притихналата нощ,<delimiter>но сенки мяркат се припрени —<delimiter>тук женски профил, там глава<delimiter>и мъж се мерне след това.
<h1>XXVIII</h1>
Онегин слезе от шейната,<delimiter>премина входа — и така<delimiter>затича се по стъпалата,<delimiter>приглаждайки коси с ръка —<delimiter>и влезе. Вътре глъч, движение,<delimiter>оркестър свири с отегчение,<delimiter>с мазурка всеки е зает и шум,<delimiter>и теснота навред;<delimiter>подрънкват лейбгвардейски шпори,<delimiter>във шемет двойки се въртят,<delimiter>пленителни крачка летят,<delimiter>следят ги пълни с пламък взори<delimiter>и в ритъма на танца жив<delimiter>заглъхва шепотът ревнив.
<h1>XXIX</h1>
Във дни на радост и желания<delimiter>на бал бях, както у дома:<delimiter>чудесно място за признания<delimiter>или за връчване писма.<delimiter>Съпруже с хубава съпруга,<delimiter>внимавай! Правя ти услуга —<delimiter>и мойта мисъл подразбрал,<delimiter>пази жена си ти на бал.<delimiter>Ти, майко, колкото се може<delimiter>по-строго щерката следи,<delimiter>лорнета зорко дръж и бди.<delimiter>А то… какво не става, боже!<delimiter>Това пред всички вас признах,<delimiter>че сам не правя вече грях.
<h1>XXX</h1>
Уви, в забави на провала<delimiter>безбройни дни съм пропилял.<delimiter>Да разрешаваше морала,<delimiter>и днес отивал бих на бал.<delimiter>Обичам шеметната младост<delimiter>сред блясък, теснота и радост,<delimiter>жените в бален тоалет,<delimiter>крачката по блестящ паркет.<delimiter>Но где намерил би в Русия<delimiter>три чифта хубави крачка?<delimiter>Ах, две плениха ме така,<delimiter>че дълго помнех ги, не крия!<delimiter>И охладнял, макар с тъга<delimiter>насън ги виждам м сега!
<h1>XXXI</h1>
Безумецо, в кои предели<delimiter>ще ги забравиш и кога?<delimiter>Ах вий, крачка! Къде, къде ли<delimiter>цветята тъпчете сега?<delimiter>Сред нега източна живяхте,<delimiter>снега на север не допряхте,<delimiter>вий стъпвахте по мек килим,<delimiter>за вас привичен и любим.<delimiter>И заточен в места красиви,<delimiter>едва ли не забравих аз<delimiter>и чест, и слава зарад вас,<delimiter>и бащин край, и дни горчиви.<delimiter>Но щастието отлетя —<delimiter>тъй както — вашата следа.
<h1>XXXII</h1>
Със прелестно лице е Флора,<delimiter>Диана пък — с прекрасна гръд;<delimiter>но най харесвам Трепсихора,<delimiter>с краче — на прелестта върхът!<delimiter>На взора, що на него пада,<delimiter>пророчествува то награда<delimiter>и мами тайно мисълта<delimiter>с условната си красота.<delimiter>Обичам туй краче, Елвииа,<delimiter>на пир — под масата до мен,<delimiter>напролет в полски кът зелен,<delimiter>опряно зиме на камина,<delimiter>на огледално чист паркет,<delimiter>иа скален морски бряг… Навред.
<h1>XXXII</h1>
Вълните си припомням бурни,<delimiter>блазе им, мислех си, блазе,<delimiter>че всяка бърза да се втурне<delimiter>с любов към нейните нозе!<delimiter>О, как желаех сам да легна,<delimiter>крачката с устни да досегн!<delimiter>Не, никога на младостта<delimiter>във пламъците, в буйността<delimiter>не съм жадувал за целувка<delimiter>и сочни устни, що зоват,<delimiter>и бузи пламнали, и гръд,<delimiter>която чезне за милувка —<delimiter>не, никога така страстта<delimiter>не ми е палила кръвта!
<h1>XXXIV</h1>
Но помня аз и друго време:<delimiter>заветен блян ме увлече<delimiter>и щастието ме обземе —<delimiter>държа в ръцете си краче.<delimiter>Това докосване пробуди<delimiter>в сърцето поривите луди,<delimiter>запали в него пламък нов —<delimiter>и пак тъга, и пак любов…<delimiter>Ала достатъчно прославях<delimiter>надменните кокетки аз<delimiter>с бъбрива лира, с нежен глас:<delimiter>страстта ни те не заслужават.<delimiter>Измама крие всичко в тях:<delimiter>и думи, и крачка, и смях.
<h1>XXXV</h1>
Онегин де е? Сънно муден<delimiter>се връща у дома да спи.<delimiter>А еква барабан. Пробуден,<delimiter>градът започва да кипи.<delimiter>Търговец някакъв там крачи,<delimiter>припряно щъкат раздавачи,<delimiter>там бърза охтенка с кърчаг,<delimiter>под тях проскръцва хрупкав сняг.<delimiter>Капаци шумно се отварят,<delimiter>възвира глъч неукротим,<delimiter>на стълбове се вдига дим;<delimiter>и с бяла шапчица хлебарят,<delimiter>прилежен немец,<delimiter>час по час разтваря своя васисдас.
<h1>XXXVI</h1>
Но вече уморен от бала,<delimiter>денят превърнал в полунощ,<delimiter>спи в спалнята си занемяла<delimiter>синът на леност и разкош.<delimiter>Към пладне става чак Евгений.<delimiter>Животът с пъстри развлечения<delimiter>и днес го чака все така,<delimiter>тъй както впрочем досега.<delimiter>Но беше ли щастлив, изпитал<delimiter>свободно в своя раи разцвет<delimiter>победи бляскави навред<delimiter>или наслади без насита?<delimiter>И току-тъй ли при това<delimiter>бе здрав и буен в пиршества?
<h1>XXXVII</h1>
Не, рано чувствата замряха,<delimiter>опротивя му светски шум;<delimiter>красавици безпокояха<delimiter>не дълго неговия ум;<delimiter>измените го умориха,<delimiter>другарите го отегчиха;<delimiter>не му се щеше някой път,<delimiter>ако на пир се съберат,<delimiter>бифтека с вино да полее<delimiter>и с остри думи да соли,<delimiter>когато го глава боли,<delimiter>или глупеца да осмее.<delimiter>И той намрази най-подир<delimiter>дуел, гълчава, буйства, пир.
<h1>XXXVIII</h1>
Недъг, познат на нашто време,<delimiter>от който страда не един —<delimiter>хандра по руски го зовеме,<delimiter>подобен на английски сплин,<delimiter>го завладя полека-лека.<delimiter>Да се застреля ли човека?<delimiter>е, глупаво му се видя,<delimiter>но към живота охладя.<delimiter>Същински Чайлд Харолд, тъжовен<delimiter>и мрачен влезне той в салон;<delimiter>ни хорски клюки, ни бостон,<delimiter>ни поздрав мил, ни взор любовен<delimiter>го трогват; равнодушен, ням,<delimiter>не забелязва нищо там.
<h1>XXXIX. XL. XLI</h1>
……………………………………<delimiter>……………………………………<delimiter>……………………………………
<h1>XLII</h1>
О, светски своенравни дами!<delimiter>Той вас заряза най-напред,<delimiter>че скучен е и външно мами<delimiter>салонният ви етикет.<delimiter>Макар че разни дами има —<delimiter>те с дарба просто несравнима<delimiter>тълкуват Сей или Бентам<delimiter>и все пак — скучничко е там.<delimiter>А те са толкоз непорочни,<delimiter>тъй горди, умни до една,<delimiter>тъй пълни с трезва хладина,<delimiter>тъй строги, предпазливи, точни,<delimiter>тъй непристъпни въобще —<delimiter>че просто да ти се отще!
<h1>XLIII</h1>
И вас, о хубавици млади,<delimiter>които в мрак или мъгли,<delimiter>по сънни улици, площади<delimiter>отнасят бързите коли,<delimiter>напусна ви и вас Евгений,<delimiter>прибра се в къщи отегчен и<delimiter>ирозина се веднъж и два<delimiter>и взе перото след това —<delimiter>да пише. Но не беше лесно<delimiter>и той заряза тоя труд:<delimiter>затуй не стана и прочут<delimiter>сред хората с талант известни.<delimiter>Аз сам към тях принадлежа.<delimiter>Да съдя — ще се въздържа.
<h1>XLIV</h1>
Измъчван все така душевно,<delimiter>на леността да устои,<delimiter>зае се той с похвална ревност<delimiter>чужд ум поне да усвои;<delimiter>взе книги, чете, чете много —<delimiter>но полза никаква, ей богу!<delimiter>У тоз — трактат досаден, сух,<delimiter>у друг — брътвеж безсмислен, кух;<delimiter>у всички някакви вериги;<delimiter>тук престаряла старина,<delimiter>там стародавна новина.<delimiter>И той заряза своите книги,<delimiter>както жените, отегчен —<delimiter>и ги забули с чер сатен.
<h1>XLV</h1>
Отхвърлил светските канони,<delimiter>от суети преуморен,<delimiter>във някогашните салони<delimiter>той другаруваше със мен.<delimiter>Харесвах рязката му странност,<delimiter>неволната му замечтаност,<delimiter>и резкият му ум студен.<delimiter>Той мрачен бе, аз — озлобен.<delimiter>И от живота изиграни,<delimiter>познали вече всяка страст,<delimiter>сърца без жар туптяха в нас.<delimiter>Съдбата сляпа подигра ни<delimiter>със злоба и горчивини<delimiter>в онези наши ранни дни.
<h1>XLVI</h1>
Тоз, който мисли, той не може<delimiter>и хората да не вини:<delimiter>чувствителният се тревожи<delimiter>от вече миналите дни.<delimiter>Той вече се не очарова<delimiter>и споменът като отрова<delimiter>го пари — истински кошмар.<delimiter>Но често туй придава чар<delimiter>на разговора простодушен.<delimiter>Онегин първо, ме смути<delimiter>със своите злъчни остроти,<delimiter>но скоро свикнах аз да слушах<delimiter>шегите, злъчката във тях<delimiter>и епиграми с мрачен смях.
<h1>XLVII</h1>
Как често в късна доба лете,<delimiter>когато без луна, звезди,<delimiter>бе светло над Нева небето,<delimiter>край огледалните води<delimiter>стояхме двама замечтани!<delimiter>Предишни спомнили романи,<delimiter>предишна спомнили любов,<delimiter>опивахме се в порив нов<delimiter>от ласкавата нощ смълчана<delimiter>на лятото… И както сън<delimiter>пренася млад затворник вън,<delimiter>в гора, от слънцето огряна,<delimiter>и нас ни водеше мечта<delimiter>в началото на младостта.
<h1>XLVIII</h1>
С тъга в очите замъглени,<delimiter>опрян о хладния гранит,<delimiter>замислен гледаше Евгений,<delimiter>като известният пиит.<delimiter>Бе тихо, само нейде скрити<delimiter>подвикваха си часовите<delimiter>и от Мильона тропот глух<delimiter>долиташе до моя слух;<delimiter>а лодка, плъзгайки се леко,<delimiter>подплясваше с весла едвам;<delimiter>и рог, и волна песен там<delimiter>пленяваха ни отдалеко.<delimiter>Желаех силно в оня град<delimiter>Торкватовия стих крилат.
<h1>XLIX</h1>
Адриатик с вълни свещени,<delimiter>о, Брента! Не, ще дойда аз<delimiter>и пълен с песни вдъхновени,<delimiter>вълшебния ще чуя глас,<delimiter>гласът, напомнящ Аполона!<delimiter>По лирата на Албиона<delimiter>познат и близък ми е той.<delimiter>В нощта на тих златист покой<delimiter>ще плувам с тайнствена гондола<delimiter>с венецианка млада, сам,<delimiter>тя сладко бъбреща, аз — ням —<delimiter>наслада пиейки на воля,<delimiter>ще слушам в нейните уста<delimiter>езика мил на любовта.
<h1>L</h1>
Ще дойдеш ли — за теб жадувам,<delimiter>о, свобода! Във тишина<delimiter>край синьото море бленувам<delimiter>но бели корабни: платна.<delimiter>Кога по морските простори<delimiter>духът ще влезе с бури в спор и<delimiter>свободно ще се впусне в път?<delimiter>Измъчи ме до днес брегът<delimiter>на неприятната стихия,<delimiter>към Африка ще полетя,<delimiter>на юга зноен в прелестта,<delimiter>аз ще въздишам по Русия —<delimiter>където страдах и любих<delimiter>и своето сърце разбих.
<h1>LI</h1>
Със мен Евгений да поеме<delimiter>към бряг далечен бе готов,<delimiter>но раздели за дълго време<delimiter>нас скоро жребият суров.<delimiter>Умря баща му. Щом узнаха —<delimiter>кредиторите се събраха.<delimiter>У всекиго — различен ум:<delimiter>за да не вдигат много шум с<delimiter>ъс тъжби, с разправии груби,<delimiter>без съд на жадния им рой<delimiter>наследството предаде той,<delimiter>видял, че няма що да губи,<delimiter>или успял бе да прозре,<delimiter>че скоро вуйчо му ще мре.
<h1>LII</h1>
Управителят отдалече<delimiter>и най-тактично извести,<delimiter>че вуйчо му пред смърт е вече,<delimiter>и вика го да се прости.<delimiter>Той литна с пощата тогава.<delimiter>и отнапред се запрозява,<delimiter>готов от нужда за пари<delimiter>на унизителни игри:<delimiter>да лицемери, както свари,<delimiter>над стареца, в легло скован<delimiter>(с което почнах тоз роман),<delimiter>ала във селото завари положен<delimiter>вуйчо си в ковчег —<delimiter>готов за оня свят човек.
<h1>LIII</h1>
Завари той препълнен двора:<delimiter>събрали бяха се отвред<delimiter>и близки, и не близки хора<delimiter>при бездиханния съсед.<delimiter>С покойника се те простиха —<delimiter>попове, гости, — всички пиха<delimiter>и всеки пътя си пое,<delimiter>със своите работи зае.<delimiter>Онегин — ето го стопанин<delimiter>на ниви и гори безчет,<delimiter>доскоро враг на всеки ред,<delimiter>пройдоха и разсипник странен,<delimiter>доволен впрочем, че смени<delimiter>със други — вчерашните дни.
<h1>LIV</h1>
Степта дори му се поправи<delimiter>със нейния простор широк<delimiter>и с тези сенчести дъбрави<delimiter>и със бъбривия поток;<delimiter>след туй от хълм, поле, дъбрава<delimiter>престана да се възхищава.<delimiter>След туй и в къщи, и навън<delimiter>Навяваше му всичко сън.<delimiter>При все че бе сега далече<delimiter>от шумни улици, дворци,<delimiter>от карти, дами, подлеци,<delimiter>хандрата следваше го вече<delimiter>и тук, и вредом — все една:<delimiter>подобно предана жена.
<h1>LV</h1>
На село моят дух намира<delimiter>и тишина, и мир желан:<delimiter>по-звучна там е мойта лира,<delimiter>по-жив е творческият блян.<delimiter>Безгрижен там живот аз водя,<delimiter>самин край езерото бродя<delimiter>и far niente е за мен<delimiter>закон: събуждам се блажен<delimiter>за нега и мечти невинни:<delimiter>спя много, мъничко чета,<delimiter>преходна слава не ламтя.<delimiter>Не тъй ли в минали години<delimiter>прекарах в тези глушини<delimiter>най-хубавите свои дни?
<h1>LVI</h1>
Цветя, любов, гора, поточе,<delimiter>аз ваш съм — предан, възхитен<delimiter>С готовност разликата соча<delimiter>между героя си и мен,<delimiter>та някой насмешлив читател<delimiter>или пък ревностен издател<delimiter>на хитроумна клевета<delimiter>да не разнася по света,<delimiter>че съм повторил бил безбожно<delimiter>подобно Байрон — горд поет —<delimiter>в Онегин собствен свой портрет.<delimiter>Като че ли е невъзможно<delimiter>да създадем творба с герой<delimiter>по чужд, а не по образ свой.
<h1>LVII</h1>
С мечтателна любов неясна<delimiter>поетите и днес дружат.<delimiter>И мили образи прекрасни<delimiter>присънват им се някой път;<delimiter>и те, в душата им таени,<delimiter>след време биват съживени<delimiter>от Музата: тъй нявга аз<delimiter>възпях девойка от Кавказ<delimiter>и на салгарски бряг робини.<delimiter>Другари, често на шега<delimiter>подпитвахте ме все така:<delimiter>„Коя те вдъхнови, кажи ни?<delimiter>Кому, кажи, си посветил<delimiter>на лирата напева мил?
<h1>LVIII</h1>
Коя те вдъхнови с вълнение<delimiter>и с ласка, и със поглед тих,<delimiter>а ти възпя в стихотворение?<delimiter>Коя боготвориш във стих?“<delimiter>За бога, никоя, другари!<delimiter>Любов безумна ме обжари<delimiter>и страдах аз, и се топях.<delimiter>Блазе му, който в нежен стих<delimiter>я съчетае с рима жарка,<delimiter>поезията удвоил,<delimiter>сърцето си успокоил,<delimiter>той следвал пътя на Петрарка,<delimiter>ще има слава на света.<delimiter>А аз бях глупав в любовта.
<h1>LIX</h1>
То време мина. Мойта муза<delimiter>ума ми тъмен освети.<delimiter>Свободен, търся пак съюза<delimiter>на звуци, чувства и мечти.<delimiter>Сърцето ми така не страда,<delimiter>перото вече от досада<delimiter>в полетата на чернови<delimiter>не драска профили, глави;<delimiter>угасна пламъкът в гърдите;<delimiter>скръбта без сълзи днес теша;<delimiter>ще стихнат в моята душа<delimiter>на бури минали следите.<delimiter>Спокойно мога след това<delimiter>с поеми да се заловя.
<h1>LX</h1>
Обмислих формата и плана.<delimiter>Знам как героя ще зова.<delimiter>А тука вече на романа<delimiter>завършвам първата глава.<delimiter>И всичко препрочетох строго,<delimiter>и слабости намерих много,<delimiter>но с тях не ще се справя сам<delimiter>на цензура ще ги отдам.<delimiter>След туй на критика суров<delimiter>ще дам труда си — затова<delimiter>към бреговете на Нева<delimiter>иди сега, о рожбо нова,<delimiter>и слава пак ми спечели —<delimiter>нападки, злъч и хули зли!
<h1>Глава втора</h1>
<i>O, rus!</i><delimiter>Hor.<delimiter><i>O, Русь!</i>
<h1>I</h1>
Туй село, скучно за Евгений,<delimiter>бе всъщност кът прекрасен, мил;<delimiter>там някой в сладости смирени<delimiter>небето би благословил.<delimiter>Домът на вуйчо му имотен<delimiter>стоеше край река — самотен,<delimiter>запазен с хълм от ветрове;<delimiter>пъстрееха се брегове,<delimiter>ливади, ниви позлатени;<delimiter>тук-там се мяркаха села,<delimiter>стада и мелнични крила;<delimiter>и сенки стелеше сгъстени<delimiter>огромен парк, но запустял,<delimiter>подслон на плахи нимфи дал.
<h1>II</h1>
А тоя замък, дом достоен,<delimiter>строен отколе с вещина,<delimiter>бе здрав, удобен и спокоен,<delimiter>в стила на умна старина.<delimiter>Приемна в свилени тапети,<delimiter>във нея — на деди портрети,<delimiter>високи стаи с дъх на чам<delimiter>и печки с пъстри плочки там.<delimiter>Наредба вече остаряла,<delimiter>не знам наистина защо,<delimiter>но за приятеля ми то<delimiter>бе все едно: той всяка зала,<delimiter>в старинен или моден стил,<delimiter>с прозявка би удостоил.
<h1>III</h1>
Зае той стаята широка,<delimiter>де старият си чая пил,<delimiter>седял, прислужницата хокал,<delimiter>вън гледал и мухи ловил.<delimiter>Бе скромна стая без украса,<delimiter>със дъбов под, столове, маса,<delimiter>два шкафа, канапе едно,<delimiter>а от мастило — ни петно.<delimiter>Във шкафовете той намери<delimiter>съдини в жълто, в резеда,<delimiter>с ликьори, с плодова вода,<delimiter>изпрашен календар, тефтери;<delimiter>на работа отдаден цял,<delimiter>старикът друго не четял.
<h1>IV</h1>
Сам сред имоти наследени.<delimiter>за да запълни своя ден,<delimiter>на първо време наш Евгений<delimiter>реши нов ред да въведе.<delimiter>Той, в своя кът мъдрец пустинен,<delimiter>премахна данъка старинен —<delimiter>със нов бе стария сменен.<delimiter>Въздъхна робът облекчен.<delimiter>Затуй нацупен замърмори<delimiter>един съсед по-пресметлив;<delimiter>смутен от този пример жив,<delimiter>лукаво се усмихна втори.<delimiter>За всички туй бе явен знак,<delimiter>че имат работа с чудак.
<h1>V</h1>
Спохождаха го първом всички,<delimiter>но се разчу, че бил хитрец:<delimiter>че той през задните вратички<delimiter>избягвал с донски свой жребец,<delimiter>щом само чуел в къщи дума<delimiter>или кола със гост по друма.<delimiter>Такъв прием ги оскърби<delimiter>и от дома му ги отби.<delimiter>„Див, смахнат; много се надува;<delimiter>хм, фармасон… Не се търпи…<delimiter>червено вино с чаша пий…<delimiter>ръка на дами не целува…<delimiter>да разговаря с нас не ще…“<delimiter>Така одумваха го те.
<h1>VI</h1>
Във свойто село от чужбина<delimiter>помешчик нов се бе прибрал —<delimiter>и също повод на мнозина<delimiter>за строга критика бе дал.<delimiter>Владимир Ленски, момък странен,<delimiter>със гьотингенски дух захранен,<delimiter>красавец и поет призван,<delimiter>поклонник пламенен на Кант.<delimiter>Той от Германия мъглива<delimiter>донесе редки плодове:<delimiter>високи мисли, стихове,<delimiter>душа възторжена, бурлива,<delimiter>свободолюбие, мечти<delimiter>и черни къдри до плещи.
<h1>VII</h1>
В света развратен и лъжовен,<delimiter>от чисти пориви обзет,<delimiter>съгрян бе той от дух любовен,<delimiter>т топъл Дружески привет.<delimiter>С душа и чиста, и невежа,<delimiter>изпълнен винаги с надежда —<delimiter>и светския суетен шум<delimiter>пленил бе неговия ум.<delimiter>С мечта пленителна и сладка<delimiter>съмненията приласкал,<delimiter>той виждаше в живота цял<delimiter>една пленителна загадка<delimiter>и чудо: да го разгадай<delimiter>главоболеше се безкрай.
<h1>VIII</h1>
Той вярваше, че с него сродна<delimiter>душа ще се съедини,<delimiter>че тя го чака в безизходна<delimiter>тъга от много, много дни;<delimiter>и че другари има верпи,<delimiter>и че пред клеветите черни<delimiter>честта му те ще защитят<delimiter>без страх дори от всяка смърт,<delimiter>че тук избрани хора има,<delimiter>да съградят по-друг живот,<delimiter>че техният безсмъртен род,<delimiter>изпълнен с правда несломима,<delimiter>ще пръсне над света зари<delimiter>и щастие ще ни дари.
<h1>IX</h1>
Негодувание от злото,<delimiter>на славата копнежът пръв,<delimiter>любов към правдата, доброто —<delimiter>кипяха в неговата кръв.<delimiter>И с лира, и със звуци мили<delimiter>под ясното небе на Шилер<delimiter>и Гьоте скиташе пленен<delimiter>от пламъка им вдъхновен.<delimiter>музата на туй изкуство,<delimiter>щастливец — той не оскверни<delimiter>и своите песни осени<delimiter>с високо, благородно чувство,<delimiter>със порив на една мечта —<delimiter>на простотата с прелестта.
<h1>X</h1>
С душа, на любовта послушна,<delimiter>възпял бе в песен не една,<delimiter>девойка мила и радушна<delimiter>като дете, като луна<delimiter>по небеса на нощ пустинна —<delimiter>и на въздишките богиня.<delimiter>Той беше пял за спомен скъп,<delimiter>за обич, за раздяла, скръб,<delimiter>бе пял за романтични рози<delimiter>и за мъглива далнина,<delimiter>за нещо смътно, за страна<delimiter>на живи сълзи и възторзи —<delimiter>животът още неживял,<delimiter>той — юноша — го бе възпял!
<h1>XI</h1>
Единствен в тая степ Евгений<delimiter>могъл би да го, оцени,<delimiter>а от съседите почтени<delimiter>Владимир почна да страни.<delimiter>Отбягваше гощавки шумни<delimiter>и спорове благоразумни<delimiter>за близки, вино, сенокос,<delimiter>за хрътки, лов, за някой гост.<delimiter>Те не блестяха с живо чувство,<delimiter>ни с поетична красота,<delimiter>ни с ум дълбок, ни с острота,<delimiter>ни с вкус към някакво изкуство;<delimiter>не бе по-умен, ни по-свеж<delimiter>от тях и женският брътвеж.
<h1>XII</h1>
Богат и хубав, Ленски беше<delimiter>приеман ласкаво навред<delimiter>и всеки щерка си тъкмеше<delimiter>за полуруския съсед.<delimiter>На гости нейде го поканят<delimiter>и уж случайно реч подхванат,<delimiter>че скучно е да си ерген —<delimiter>живот от прелести лишен.<delimiter>Приготвят бързо самовара,<delimiter>налее Дуня чай, седят,<delimiter>„Внимавай!“ — тихо й шептят;<delimiter>а после донесат китара<delimiter>и писне тя (да пази бог!):<delimiter>„Ела с мен в златния чертог!“
<h1>XIII</h1>
Но Ленски нямаше охота<delimiter>да влачи брачната кола;<delimiter>с Онегин той, самин в живота,<delimiter>сърдечна дружба пожела.<delimiter>Събраха се вълна и камък<delimiter>и стих със проза; лед и пламък<delimiter>не са по-чужди при това.<delimiter>Едва подали си ръка —<delimiter>един от друг се отегчиха;<delimiter>а после — срещи при езда —<delimiter>разходки по поля, бърда —<delimiter>и в скоро време се сближиха.<delimiter>Тъй хората по някой път<delimiter>от скука почнат да дружат.
<h1>XIV</h1>
Но дружба с толкова заслуги<delimiter>пак рядка е във наши дни.<delimiter>За нас са нули всички други,<delimiter>а единиците сме ний.<delimiter>Наполеоновци сме строги —<delimiter>а милионите двуноги<delimiter>са все оръдия за нас;<delimiter>не тачим дружеския глас.<delimiter>Почтен и искрен бе Евгений,<delimiter>познал бе хората добре<delimiter>и смогнал бе да разбере<delimiter>и между многото презрени<delimiter>със такт да отличи едни<delimiter>и от сърце да ги цени.
<h1>XV</h1>
На Ленски думите мъгливи<delimiter>и тази пламенност при спор,<delimiter>съжденията колебливи<delimiter>и вдъхновения му взор —<delimiter>Онегин срещаше без глума,<delimiter>охлаждащата своя дума<delimiter>се мъчеше да задуши —<delimiter>защо сега да му руши<delimiter>илюзията за блаженство?<delimiter>Та нека вярва по-добре;<delimiter>след време сам ще разбере,<delimiter>че в нищо няма съвършенство.<delimiter>Простено е за млада кръв<delimiter>бълнуване и жар такъв.
<h1>XVI</h1>
Оспорваха се един други<delimiter>в оценки за добро и зло,<delimiter>народи с минали заслуги,<delimiter>наука, бъдно и било,<delimiter>и предразсъдъци вековни,<delimiter>на гроба тайните съдбовни,<delimiter>живот и смърт — те своя съд<delimiter>над всичко ще произнесат.<delimiter>Обзет от мисли вдъхновели,<delimiter>поетът стих в речта вплете<delimiter>или поема прочете;<delimiter>и снизходително Евгений<delimiter>го слуша, впрочем без добре<delimiter>да може да го разбере.
<h1>XVII</h1>
Но страстите, уви, най-вече,<delimiter>ги занимаваха… Така<delimiter>от бурната им, власт далече,<delimiter>Евгений можеше сега<delimiter>за тях с въздишка да разправя.<delimiter>Блажен е, който ги познава,<delimiter>горял е в тях и оцелял —<delimiter>или съвсем не е горял,<delimiter>гасил е любовта с разлъка,<delimiter>враждата — с клюка; нито ден,<delimiter>от всяка дружба отегчен,<delimiter>не е горял в ревнива мъка<delimiter>и с дядовските си пари<delimiter>на карти не играй дори.
<h1>XVIII</h1>
Когато свойто знаме свием<delimiter>в благоразумна тишина,<delimiter>когато страстите надвием<delimiter>и видим смешната страна<delimiter>на поривите отлетели<delimiter>и отзвуците закъснели —<delimiter>смирили буйни младини,<delimiter>обичаме да чуем ний<delimiter>на чужда страст гласа метежен;<delimiter>тъй някой грохнал старец хром,<delimiter>забравен в бедния си дом,<delimiter>наостря своя слух прилежен<delimiter>за всеки разказ непознат<delimiter>на юначага мустакат.
<h1>XIX</h1>
Затуй и пламенната младост<delimiter>не може тайна да търпи;<delimiter>вражда, любов, печал и радост<delimiter>готова е да разтръби.<delimiter>Онегин слушаше поета —<delimiter>душа, от светъл блян обзета —<delimiter>и сам любовен инвалид,<delimiter>мълчеше с хладен, важен вид,<delimiter>когато Ленски доверчиво<delimiter>си бе разбулвал съвестта.<delimiter>И той научи повестта<delimiter>на младото сърце щастливо.<delimiter>Но този разказ за любов<delimiter>за нас отдавна не е нов.
<h1>XX</h1>
Той любеше, тъй както клета<delimiter>безумно люби още тук<delimiter>душата млада на поета,<delimiter>тъй както днес не люби друг.<delimiter>Навред и винаги над всичко<delimiter>едно желание, едничко,<delimiter>една любов, една печал —<delimiter>на тях той беше се отдал!<delimiter>Ни дълговременна разлъка,<delimiter>ни чуждоземна красота,<delimiter>ни муза в тиха самота,<delimiter>ни весел шум, наука, мъка<delimiter>не промениха в тоз младеж<delimiter>душата, сгряна от копнеж.
<h1>XXI</h1>
На детството си още в дните,<delimiter>от Олга вече запленен,<delimiter>той често гледаше игрите<delimiter>на свойта дружка умилен;<delimiter>по близки сенчести дъбрави<delimiter>делеше нейните забави и<delimiter>готвеха за тях в мечти<delimiter>венчило двамата бащи.<delimiter>В туй село, тихо притаена<delimiter>между домашните си тя,<delimiter>с невинна прелест разцъфтя.<delimiter>Тъй момина сълза смирена<delimiter>цъфти незнайна сред стебла<delimiter>за пеперуда и пчела.
<h1>XXII</h1>
Тя бе на Ленски подарила<delimiter>възторзите на първи сън;<delimiter>и беше въодушевила<delimiter>на лирата му първи звън.<delimiter>Прощавайте, игри невинни!<delimiter>Обикна той гори, долини,<delimiter>усамотеност, тишина<delimiter>и звездна вечер, и луна…<delimiter>А тя, небесната лампада,<delimiter>е гряла нявга и над нас —<delimiter>било при срещи в късен час,<delimiter>било при скръб или в отрада.<delimiter>Сега за нас във мрака чер<delimiter>тя просто е един фенер.
<h1>XXIII</h1>
Тя беше скромна и послушна,<delimiter>с вида на утринно небе,<delimiter>като поета простодушна,<delimiter>като целувка мила бе;<delimiter>очи, подобни на звездици,<delimiter>усмивка, ленени къдрици,<delimiter>движения и глас, и стан…<delimiter>Но в който и да е роман<delimiter>открили бихте вий наверно<delimiter>на Олга образа премил.<delimiter>И мен преди ме бе пленил,<delimiter>но ми омръзна той безмерно.<delimiter>Сега бих искал да се спра<delimiter>на по-голямата сестра.
<h1>XXIV</h1>
Наричаше се тя Татяна…<delimiter>С туй име ще се осмелим<delimiter>ний страниците на романа<delimiter>за първи път да осветим.<delimiter>Какво пък? Звучно и приятно,<delimiter>но ви напомня вероятно<delimiter>за нещо старовремско то<delimiter>или слугинско, но защо?<delimiter>Признавам аз — и то веднага, —<delimiter>вкус няма в наште имена<delimiter>(стиха оставям настрана) —<delimiter>просветата не ни приляга —<delimiter>една превзетост усвоим,<delimiter>а другото — мъгла и дим.
<h1>XXV</h1>
И тъй, говорим за Татяна.<delimiter>Ни с Олгината красота,<delimiter>ни с красотата й засмяна<delimiter>окото би привлякла тя.<delimiter>Печална, странна, мълчалива,<delimiter>като кошута боязлива<delimiter>и сякаш чужда, мълчешком<delimiter>растеше тя във своя дом.<delimiter>Не се научи да се гали<delimiter>с баща си, с майка си дори;<delimiter>не припкаше с деца в игри<delimiter>и често — в блян ли, във тъга ли —<delimiter>срещу прозореца сама<delimiter>седеше често у дома.
<h1>XXVI</h1>
Замисленост другарка нейна<delimiter>от люлката й детска бе.<delimiter>И с хубост тиха, ненадейна<delimiter>красеше нейното небе.<delimiter>Изнежените нейни пръсти<delimiter>не бяха в работа чевръсти,<delimiter>не бяха на гергеф едно<delimiter>поне извезали платно.<delimiter>С послушна кукличка заето,<delimiter>добило властнически тон,<delimiter>с приличието — пръв закон —<delimiter>привиква чрез игри детето<delimiter>и майчиния си урок<delimiter>повтаря й със поглед строг.
<h1>XXVII</h1>
Но ти и кукла не подхвана<delimiter>и с нея в детските си дни<delimiter>не разговаряше Татяна<delimiter>за моди и за новини.<delimiter>Към детски лудории хладна,<delimiter>за странни приказки бе жадна;<delimiter>и тя ги слушаше в захлас,<delimiter>понявга даже в нощен час.<delimiter>Ако бавачката сбереше<delimiter>на Олга дружки за игра,<delimiter>в полето, в близката гора —<delimiter>тя винаги встрани стоеше:<delimiter>досаден беше й смехът<delimiter>и на игрите им — шумът.
<h1>XXVIII</h1>
Тя свикна сутрин на балкона —<delimiter>пред изгрев слънце да седи,<delimiter>когато гаснат в небосклона<delimiter>рояци трепкащи звезди<delimiter>и хоризонта просветляла<delimiter>и тихо утринннк повява<delimiter>и ден полека води пак,<delimiter>Когато зиме леден мрак<delimiter>полвината земя покрива<delimiter>и сънен — в глуха тишина,<delimiter>при замъглената луна<delimiter>лениво изтокът почива —<delimiter>на петлицата на свещта<delimiter>унесено четете тя.
<h1>XXIX</h1>
Обикна да чете романи<delimiter>и заживя като насън;<delimiter>плениха я с измами странни<delimiter>Жан Жак Русо и Ричардсън.<delimiter>Баща й бе добряк прекрасен,<delimiter>Но изостанал от века си,<delimiter>отвикнал книги да чете —<delimiter>безвредни — смяташе — са те<delimiter>и безполезна занимавка,<delimiter>та не следеше в своя дом<delimiter>дали не е опасен том<delimiter>укрит под нейната възглавка.<delimiter>А за жена му, то се знай,<delimiter>бе Ричардсън любим безкрай.
<h1>XXX</h1>
Но не за туй, че бе прочела<delimiter>романите на Ричардсън,<delimiter>че пред Ловлас бе предпочела<delimiter>изискания Гранднсъп:<delimiter>а просто някога Алина,<delimiter>московска княжна и роднина,<delimiter>с възторг говореше за тях.<delimiter>Сгодиха я. Прие със страх,<delimiter>прие, да не обиди мама.<delimiter>Но беше си избрала друг<delimiter>и смяташе, че за съпруг<delimiter>от него по-прекрасен няма.<delimiter>А тоя Гранднсън бе франт,<delimiter>млад комарджия и сержант.
<h1>XXXI</h1>
Обноски, вкус у нея — същи<delimiter>като у този хубавец.<delimiter>Но без и да я питат в къщи,<delimiter>заведоха я под венец.<delimiter>Замина тя със скръб в сърцето<delimiter>на кроткия си мъж в селцето;<delimiter>сред чужди щом се озова,<delimiter>тя охка, плака месец-два,<delimiter>държа се хладно със съпруга,<delimiter>едва не стигна до развод,<delimiter>но свикна с новия живот,<delimiter>зае се с труд и стана друга.<delimiter>Привичката е дар в света —<delimiter>заменя щастието тя.
<h1>XXXII</h1>
Тъй навикът, природа втора,<delimiter>скръбта й сладко потуши.<delimiter>Едно откритие наскоро<delimiter>напълно пък я утеши.<delimiter>Откри тя тайната тогава<delimiter>мъжа си как да управлява,<delimiter>без в нищо да му се опре —<delimiter>и всичко тръгна на добре.<delimiter>Тя почна сметките да води,<delimiter>туршии разни да соли,<delimiter>да бръсне темета или<delimiter>на баня в събота да ходи,<delimiter>слугините да стяга с бой…<delimiter>Туй всичко — без да знае той.
<h1>XXXIII</h1>
В Москва през младите години<delimiter>в албуми пишеше със страст.<delimiter>Прасковя викаше Полина<delimiter>със някакъв напевен глас;<delimiter>корсети носеше най-тесни<delimiter>и „н“ умееше по френски<delimiter>да произнася през носа;<delimiter>но тук си промени вкуса:<delimiter>забрави тя корсет, Алина,<delimiter>забрави за година-две<delimiter>тетрадки с нежни стихове,<delimiter>кулка стана пак Селина,<delimiter>накрая подплати с хастар<delimiter>бонето и халата стар.
<h1>XXXIV</h1>
Мъжът й вярно я обикна.<delimiter>Не й се бърка. Още млад,<delimiter>с приумиците й привикна:<delimiter>яде и пие по халат.<delimiter>Животът им сговорно тече;<delimiter>дохождаше понявга вечер<delimiter>у тях добрият им съсед,<delimiter>семейно, както му е ред,<delimiter>за нова клюка да доложи;<delimiter>побъбрят, малко поседят,<delimiter>и тъй минутите летят;<delimiter>заръчат Олга чай да сложи.<delimiter>Вечерят; време е да спят,<delimiter>а гостите — да си вървят.
<h1>XXXV</h1>
Живееха с привички мирни,<delimiter>останали от стари дни;<delimiter>у тях на заговезни сирни<delimiter>московски правеха блинй;<delimiter>два пъти постеха годишно,<delimiter>обичаха, макар не пищно,<delimiter>веселията — някой път<delimiter>на люлки да се повъртят,<delimiter>на Троица смирено в храма<delimiter>отронваха по три сълзи<delimiter>на своите вейки от брези,<delimiter>на почит квасът бе голяма:<delimiter>на госта гозбата, блина<delimiter>поднасяха според чина.
<h1>XXXVI</h1>
Разлъката ги тъй намери,<delimiter>стареещи един до друг:<delimiter>отвориха се гробни двери<delimiter>пред примерния, тих съпруг,<delimiter>Преди обяда той почина —<delimiter>и го оплакаха роднини,<delimiter>съсед, жена и две деца —<delimiter>скърбящи искрено сърца.<delimiter>Той бе добър и прост дворянин;<delimiter>бял мрамор гроба му краси<delimiter>и скромен надпис там гласи:<delimiter>„Смирений грешник Дмитрий Ларин,<delimiter>господен роб и бригадир,<delimiter>под тоя камък спи във мир.“
<h1>XXXVII</h1>
Когато в село се завърна,<delimiter>Владимир гроба един ден<delimiter>под сведените вейки зърна.<delimiter>Въздъхна, постоя смирен.<delimiter>Сърцето му се беше свило<delimiter>„Роог Уопск!“ — шепнеше унило;<delimiter>припомни си как бе играл<delimiter>сочаковския му медал-<delimiter>„Как на ръце ме той държеше!<delimiter>Тъкмеше Олга той за мен!“<delimiter>„Дано дочакам този ден“ —<delimiter>понявга бедният мълвеше.<delimiter>И Ленски своята печал изля<delimiter>в надгробен мадригал.
<h1>XXXVIII</h1>
След туй праха патриархален —<delimiter>прах бащин, майчин — през сълзи<delimiter>почете с надпис къс, печален…<delimiter>Уви, в житейските бразди<delimiter>за жътва скорошна родени —<delimiter>потомства, идващи на смени,<delimiter>възхождат, зреят, падат, мрат,<delimiter>та път на други да дадат.<delimiter>Тъй ветреното, племе младо<delimiter>кипи по улици, стъгди…<delimiter>изтиква своите деди<delimiter>и нащто време жизнерадо.<delimiter>Светът, ще бъде някой ден,<delimiter>от нас-съвсем освободен.
<h1>XXXIX</h1>
Опивайте се дотогава,<delimiter>другари, от живота лек!<delimiter>Добре да не проумява<delimiter>нищожеството му човек;<delimiter>очи за призраци затворил,<delimiter>но случва се, че заговори<delimiter>в сърцето ми една мечта:<delimiter>нима ще мина през света<delimiter>и няма да оставя диря?<delimiter>Не за похвали страдам аз,<delimiter>но искал бих със искрен глас,<delimiter>с гласа на бедната ми лира<delimiter>за моя жребий нейде-тук,<delimiter>един поне да спомня звук.
<h1>XIL</h1>
И в нечие сърце ще звънне<delimiter>звукът, от времето щаден,<delimiter>и няма в Лета да потъне<delimiter>творбата, писана от мен!<delimiter>И може би (мечта лъстива)<delimiter>друг някой със съдба щастлива<delimiter>след век ще сочи мой портрет,<delimiter>прошепвайки: той бе поет!<delimiter>Благодаря ти, мой поклонник,<delimiter>ти, който нявга може би<delimiter>ще спомниш моите творби,<delimiter>когато с мисли благосклонни<delimiter>подръпнеш стария певец<delimiter>за лаврови ч м у в епси.
<h1>ГЛАВА ТРЕТА</h1>
<i>Elle était fille, élle etait amoureuse.</i><delimiter>Malfilâtre.
<h1>I</h1>
„Къде така? Ах, тез поети!“<delimiter>„Ще си вървя, Онегин, аз!“<delimiter>„Не те задържам, но къде ти<delimiter>прекарваш вечерния час?“<delimiter>„У Ларини.“ — „Виж, туй не знаех!<delimiter>Навярно здраво се скучае<delimiter>там всяка вечер, а?“ —<delimiter>„О, не!“ „Не те разбирам,<delimiter>но поне представям си го<delimiter>(слушай само) наш, руски дом,<delimiter>обикновен, понявга с гости оживен,<delimiter>към тях с усърдие голямо<delimiter>почерпка, разговор за дъжд,<delimiter>за лен, за пилета, за ръж.“
<h1>II</h1>
„В туй нищо лошо не намирам.“<delimiter>„Как нищо? Скука, друже мой!“<delimiter>„Света модерен не разбирам,<delimiter>ценя домашния покой,<delimiter>където мога…“ — „Пак еклога!<delimiter>Но стига, мили мой, за бога!<delimiter>Ех, жалко, че не поседя.<delimiter>Ах, слушай, мога ли видя<delimiter>оназ Филида, що сънуваш,<delimiter>предмет на мисли, стихове,<delimiter>на сълзи в скръбни часовее! сега?“ —<delimiter>„Ти се шегуваш.“ „Не се шегувам. Но кога?“<delimiter>„Кога ли?… Може и сега!“
<h1>III</h1>
Да идем… Яхнаха конете.<delimiter>Пристигнаха и ето на,<delimiter>приеха ги с безброй привети,<delimiter>тъй както в древни времена.<delimiter>Да кажа обреда накратко:<delimiter>поднасят им в чинийка сладко,<delimiter>на масичка във съд висок<delimiter>им слагат боровинков сок.<delimiter>А към вратата и стобора<delimiter>девойки припнаха отвред<delimiter>да видят новия съсед;<delimiter>събраха се мъже на двора<delimiter>да разсъждават с „да“ и с „не“<delimiter>за господарските коне.
<h1>IV</h1>
Към къщи бричката ги носи;<delimiter>държи юздите млад слуга.<delimiter>Но да послушаме какво си<delimiter>говорят двамата сега:<delimiter>„Какво, Онегин, ти скучаеш?“<delimiter>— По навик, Ленски, нали знаеш.<delimiter>„Но повече от други път.“<delimiter>— Еднакво… Их, че глупав път!<delimiter>А ние закъсняхме доста.<delimiter>Андрюшка, карай, захладия…<delimiter>За Ларина се сетих: тя<delimiter>е мила бабичка, по проста.<delimiter>Със сока прекалих съвсем,<delimiter>дано да ме не свий корем.
<h1>V</h1>
„Коя от двете е Татяна?“<delimiter>Които тъжна Все седя,<delimiter>замислена като Светлана.<delimiter>Все до прозореца бе тя.<delimiter>„В по-малката ли си се влюбил?“<delimiter>„Е, що?“ — „По другата<delimiter>бих губил аз дните си; да бях поет.<delimiter>Бездушна Олга е наглед<delimiter>като Вандайкова мадона,<delimiter>тъй кръгла и с червенина<delimiter>напомня глупава луна,<delimiter>като ей таз на небосклона.“<delimiter>Владимир млъкна, устни сви<delimiter>и думичка не промълви.
<h1>VI</h1>
За идването на Евгений<delimiter>у Ларинн — след ден, след два<delimiter>сред хората озадачени<delimiter>се появи едиа мълва.<delimiter>Започнаха да го тълкуват,<delimiter>да се догаждат и шегуват;<delimiter>подметка не един език,<delimiter>че Таня има годеник;<delimiter>твърдяха някои по-смели,<delimiter>че и до сватба се дошло,<delimiter>ала отложено било,<delimiter>дорде се с пръстени снабдели.<delimiter>За Ленски бе въпрос решен,<delimiter>че ще го женят някой ден.
<h1>VII</h1>
Татяна слушаше с досада<delimiter>тез клюки; дразнеха я те;<delimiter>но почна тя сама с наслада<delimiter>за тях да мисли, без да ще;<delimiter>проникна мисълта в сърцето,<delimiter>най-сетие от любов обзето;<delimiter>тъй семето кълни в пръстта<delimiter>под огъня на пролетта.<delimiter>И нейното въображение<delimiter>в оная селска тишина<delimiter>набираше добра храна<delimiter>и сърдечното й притеснение.<delimiter>Очакваше най-после тя един…<delimiter>за нея… на света
<h1>VIII</h1>
Отвориха й се очите<delimiter>и каза си: това е той!<delimiter>Сега и в нощите, и в дните<delimiter>в съмненията й безброй<delimiter>все, той е. На момата мила<delimiter>за него със вълшебна сила<delimiter>говори само всичко тук —<delimiter>загрижен поглед, ласкав звук<delimiter>й станаха досадно бреме.<delimiter>С душа, потънала в тъга,<delimiter>не слуша гостите сега,<delimiter>проклина празното им време,<delimiter>ако у тях по някой път<delimiter>по-дълго те се заседят.
<h1>IX</h1>
Тя с жадност още по-голяма<delimiter>сега романите чете<delimiter>и пие сладката измама,<delimiter>с която я омайват те.<delimiter>И образите съживенн<delimiter>в мечтанията съкровени — мъжът,<delimiter>любовник на Волмар,<delimiter>Малек-Адел и дьо Линар<delimiter>и Вертер, мъченикът бурен,<delimiter>и доблестният Грандисън,<delimiter>героят, що навява сън —<delimiter>стоят пред погледа лазурен<delimiter>в единствен образ, ясно зрим<delimiter>в Онегин, нейния любим.
<h1>X</h1>
Тя вярва, че е героиня.<delimiter>Под имена, каквито са<delimiter>Клариса, Юлия, Делфина,<delimiter>Татяна скита из леса,<delimiter>сама с опасна книга, дето<delimiter>намира отклик жив сърцето;<delimiter>и пълни с таен жар, с мечти<delimiter>въздишат младите гърди;<delimiter>и в чужда скръб сама изгаря,<delimiter>приела чужд възторг и вкус,<delimiter>и дълги нощи наизуст<delimiter>писма до милия повтаря.<delimiter>Онегин, вярно, бе герой,<delimiter>но Грандисън не беше той.
<h1>XI</h1>
За важна проповед настроен,<delimiter>понявга вдъхновен творец<delimiter>създаваше герой достоен,<delimiter>на съвършенство образец.<delimiter>Към него явно благосклонен,<delimiter>рисуваше го вечно гонен,<delimiter>но с гордо и добро сърце,<delimiter>с очарователно лице,<delimiter>възторжен, предан на доброто,<delimiter>от чиста завладян любов,<delimiter>да се пожертвува готов.<delimiter>Накрая подлостта и злото<delimiter>наказва мъдрият творец,<delimiter>доброто наградил с венец.
<h1>XII</h1>
Днес умовете във мъгла са —<delimiter>и който ни чете морал,<delimiter>ще ии приспи… В романи маса<delimiter>порокът тържествува цял.<delimiter>По чужда муза се увлече<delimiter>и малката девойка вече<delimiter>и тя избра си свой кумир<delimiter>или самотния вампир,<delimiter>или Мелмонт, замислен бродник,<delimiter>или потайния Сбогар,<delimiter>или разбойника Корсар;<delimiter>лорд Байрон, мрачен благородник,<delimiter>възпя така себичността,<delimiter>че романтична етапа тя.
<h1>XIII</h1>
Какво от туй? По воля божа,<delimiter>другари, може някой ден<delimiter>на стиховете край да сложа —<delimiter>нов бяс ще се всели във мен.<delimiter>На Феб опасната забрана<delimiter>забравил — проза ще подхвана,<delimiter>ще пиша по старинен план<delimiter>при моя заник — нов роман.<delimiter>Не с каещото се злодейство<delimiter>читателя ще поразя,<delimiter>а просто ще изобразя<delimiter>бита на руското семейство<delimiter>и любовта на младини,<delimiter>и нравите на стари дни.
<h1>XIV</h1>
Бащите, дядовците вещи<delimiter>ще вмъкна в своята творба,<delimiter>уречените детски срещи<delimiter>в дола при старата липа;<delimiter>ще вмъкна ревността, сръдшгте,<delimiter>на прошкаласкава сълзите —<delimiter>и скараните ще сдобря<delimiter>и в брак накрай ще ги сбера…<delimiter>Ще спомня аз и чувства страстни<delimiter>и думи, дето, на език<delimiter>ми идваха в упоен миг,<delimiter>в нозете на жени прекрасни,<delimiter>когато в нега се топях.<delimiter>Но днес напълно изтрезнях.
<h1>XV</h1>
Татяна, прелестна Татяна!<delimiter>Да плача с тебе съм готов:<delimiter>на модния отдаде своята любов.<delimiter>Загиващ, мила, но, изглежда,<delimiter>ти в сляпа някаква надежда<delimiter>блаженство, призрачно зовеш;<delimiter>с душа, изпълнена с копнеж,<delimiter>ти пиеш чарове отровни,<delimiter>преследват те мечти, мечти;<delimiter>навред сега откриваш ти<delimiter>за среща кътчета чаровни;<delimiter>навред, навред пред теб е той —<delimiter>все тоя изкусител твой.
<h1>XVI</h1>
Любовна мъка Таня гони —<delimiter>в градината отива тя;<delimiter>и изведнъж глава оброни<delimiter>и се предава на скръбта.<delimiter>Гърдите дишат притеснени-<delimiter>и бузите пламтят червени,<delimiter>замира в устните дъхът,<delimiter>очите блеснали горят.<delimiter>Нощта се спуска и луната<delimiter>започва своя бавен ход<delimiter>по тъмния небесен свод;<delimiter>запява славей в тишината.<delimiter>Татяна съня не лови.<delimiter>На свойта дойка тя мълви;
<h1>XVII</h1>
„Не ми се спи! Ох, тъй е душно!<delimiter>Прозореца ми отвори!“…<delimiter>— Какво ми ти е, Таня?<delimiter>„Скучно. За нещо ми поговори.“<delimiter>— Но за какво? Преди години<delimiter>аз помнех приказки старинни<delimiter>за змейове и за моми,<delimiter>царства незнайни и земи;<delimiter>а днес забравих всичко, Таня;<delimiter>и тъмно ми е в паметта.<delimiter>Надви ме, чедо, старостта.<delimiter>Върти мм се… „Кажи ми, няня,<delimiter>за твойта младост и мечти —<delimiter>нали си любила и ти?“
<h1>XVIII</h1>
— Що думаш! За любов изпърво<delimiter>не бях и чувала тогаз!<delimiter>А то с покойната свекърва<delimiter>как щях да се оправям аз?!<delimiter>„Но как си се венчала, няня?“<delimiter>— То рекъл бог… Бе моят Ваня<delimiter>от мен по-малък. Аз — дете,<delimiter>подхванало тринайсетте.<delimiter>Две седмици идва у леля<delimiter>сватовница — струва, прави<delimiter>и тате ме благослови.<delimiter>С разплетена коса в неделя<delimiter>поведоха ме; бе ме страх:<delimiter>със плач към църквата вървях!
<h1>XIX</h1>
В чужд дом отидох да къщувам.<delimiter>Но, Таня, ти не слушаш май…<delimiter>„Ах, няня, няня, аз тъгувам<delimiter>и тежко ми е, мила, знай!<delimiter>Готова съм да заридая!…“<delimiter>— Дете, какво ми те омая?<delimiter>Помилуй, господи, спаси!<delimiter>Гориш! Не си добре, не си!<delimiter>Да те поръся със светена<delimiter>вода?… „Не, няня… чуй тогаз…<delimiter>не болна — влюбена съм аз!“<delimiter>— Ох, да те пази бог! — смутена<delimiter>старицата ръка простря,<delimiter>девойката прекръсти тя.
<h1>XX</h1>
„Да, влюбена съм аз“ — неволно<delimiter>повтори тя със тъжен глас.<delimiter>— Момиче мое, ти си болно!<delimiter>„Ох, стига, влюбена съм аз!“<delimiter>Лупата, ярко засияла,<delimiter>бе с морна светлина обляла<delimiter>разпуснатите й коси,<delimiter>лицето, капките сълзи<delimiter>и седналата там наблизо,<delimiter>надвила дрямката едва,<delimiter>със вехта кърпа на глава,<delimiter>старица с дълга бяла риза.<delimiter>А всичко спеше в тишина<delimiter>под чародейката луна.
<h1>XXI</h1>
В нощта тъй светла и безшумна<delimiter>Татяна чезнеше в мечти…<delimiter>И изведнъж й нещо хрумна…<delimiter>Я, няня, прибери се ти!<delimiter>Но масичката премести ми,<delimiter>перо и лист ми дай. Прости ми.<delimiter>Сама е. Всичко тъне в сън.<delimiter>Луната кротко свети вън.<delimiter>И пише тя, облакътена,<delimiter>Онегин е в ума й цял,<delimiter>и със листа споделя бял<delimiter>любов невинна, вдъхновена.<delimiter>Завършено е, но защо?<delimiter>Татяна, за кого е то?
<h1>XXII</h1>
Знам, дами недостъпни има,<delimiter>далеч от страстите, шума,<delimiter>студени, чисти като зима,<delimiter>непостижими за ума —<delimiter>такива модни и надменни,<delimiter>със добродетели вродени.<delimiter>Признавам, че от тях странях,<delimiter>че на челата им четях<delimiter>на ада надписа ужасен:<delimiter>„Надежда всяка остави“.<delimiter>Любов какво е, те, уви,<delimiter>не знаят. Плашат с вид прекрасен.<delimiter>Подобни дами край Нева<delimiter>познати са навярно вам!
<h1>XXIII</h1>
Посред поклонници послушни<delimiter>чудачки други съм видял,<delimiter>самолюбиво равнодушни<delimiter>към страст, похвала и печал.<delimiter>У тях открих аз нещо ново:<delimiter>с това държание сурово<delimiter>прокуждат плахата любов<delimiter>и нак; възбуждат порив нов<delimiter>И съжаление лъжливо<delimiter>във погледа им проличи,<delimiter>гласът по-нежно прозвучи<delimiter>и пак се втурва с чувство живо<delimiter>поклонникът на любовта<delimiter>след милата си суета.
<h1>XXIV</h1>
Нима Татяна бе виновна,<delimiter>че в милата си Простота,<delimiter>и чужда на игра любовна,<delimiter>повярва в своята мечта?<delimiter>Че безизкусна, недукава<delimiter>на своите чувстваме отдава,<delimiter>че се вълнува и гори<delimiter>и че небето я дари<delimiter>с въображение неспокойно;<delimiter>със воля; с ум, с особен прав;<delimiter>но непритворен, не дребнав,<delimiter>и със сърце горещо, знойно?<delimiter>Та кой от вас не би можал<delimiter>да и прости, макар от жал?
<h1>XXV</h1>
Кокетка, обич непознала,<delimiter>коварства всякакви плете,<delimiter>Татяна се отдава цяла<delimiter>на любовта като дете.<delimiter>Не казва тя: да поотложим —<delimiter>цена тъй по-виерка можем<delimiter>на любовта да придадем<delimiter>и в мрежата да го вплетем;<delimiter>с надежда крехка, с изненада<delimiter>да го терзаем и смутим<delimiter>и с ревност да го съживим.<delimiter>Омръзва тихата наслада.<delimiter>Мъжът, преситен от любов,<delimiter>да се изплъзне е готов.
<h1>XXVI</h1>
Пред нова трудност е перото…<delimiter>чест родна да спася от срам.<delimiter>ще трябва превод на писмото —<delimiter>и то във стихове — да дам.<delimiter>По руски Таня слаба беше,<delimiter>списанията не четеше:<delimiter>и в писането бе далеч<delimiter>от правилната родна реч…<delimiter>тъй, на френски тя му писа.<delimiter>Но да повторя съм готов,<delimiter>до днеска женската любов<delimiter>не се роднее с руска мисъл…<delimiter>На нашия език, уви,<delimiter>исмовца проза не върви!
<h1>XXVII</h1>
На наште дами се разправя<delimiter>да учат руски. Чуй, сърце!<delimiter>Не мога да си ги представя<delimiter>о „Благонамеренний“ в ръце.<delimiter>Осланям се на вас, поети.<delimiter>Вий откровено ми кажете,<delimiter>нима любимите жени,<delimiter>които сме възпели ний<delimiter>или сърца сме посветили —<delimiter>нима не бъркат всеки миг<delimiter>при говор руския език<delimiter>и правят просто грешки мили?<delimiter>И като роден, — грях не грях —<delimiter>чуждият език за тях.
<h1>XXVIII</h1>
Да ми не дава бог да срещи,<delimiter>при някой, вход или на бал.<delimiter>академик с барета смешна<delimiter>или семциарист във шал!.<delimiter>Червени устни без усмивка<delimiter>и руска реч без грешка нивга<delimiter>не са допадали на мен.<delimiter>Но може би ще дойде ден<delimiter>и хубавиците тогава,<delimiter>дочули молещия глас<delimiter>на ред списания у нас,<delimiter>с граматиката ще се справят,<delimiter>но аз… На старото комай<delimiter>ще бъда верен — и докрай!
<h1>XXIX</h1>
Брътвежът, смесен с дума чужда,<delimiter>и говорът изопачен<delimiter>сърдечен трепет ще събужда<delimiter>тъй както винаги — у мен.<delimiter>Но галицизмите без друго<delimiter>ще срещам все така със укор,<delimiter>като младежки грехове<delimiter>или другарски стихове.<delimiter>Но да се заловя с писмото;<delimiter>уж дадох дума, а сега…<delimiter>Да, виждам, че не е шега.<delimiter>и на, запъва се перото.<delimiter>Парни и неговият стил<delimiter>на модата е изменил.
<h1>XXX</h1>
Певецо, пял за нежна мъка<delimiter>и пирове, другарю мил,<delimiter>да бе при мен, с една поръка<delimiter>аз бих те днес безпокоил:<delimiter>че твоят дар е тук потребен —<delimiter>да преведе в напев вълшебен<delimiter>чуждоезичните слова.<delimiter>Къде си? Моите права<delimiter>с поклон аз бих ти преотстъпил.<delimiter>Но сред скалисти пустоти,<delimiter>отвикнал от похвали, ти,<delimiter>под фински небеса отстъпил,<delimiter>самотно скиташ и сега<delimiter>не знаеш моята тъга.
<h1>XXXI</h1>
Писмото е пред мене.<delimiter>Ето аз ще го пазя, то се знай.<delimiter>Чета го с мъка на сърцето<delimiter>и неначитам се докрай.<delimiter>Отгде е нежността чудесна,<delimiter>небрежността, така любезна!<delimiter>И кой, и как й е внушил<delimiter>брътвежа лек, брътвежа мил,<delimiter>и увлекателен, и вреден?<delimiter>Не зная. И писмото вам<delimiter>тук само в превод ще предам —<delimiter>на образ жив рисунък бледен,<delimiter>„Фрайшуц“ или концерт на Бах,<delimiter>изпълнен от любител плах.
Писмото на Татяна до Онегин<delimiter>„Писмо ви пиша… по неволя.<delimiter>Какво ли друго бих могла?<delimiter>Сега е, знам, във ваша воля<delimiter>да понеса насмешка зла.<delimiter>Но в свойта мъка аз ви моля<delimiter>да проявите капка жал<delimiter>към моя тъй несретен дял.<delimiter>Изпърво исках да укрия,<delimiter>повярвайте ми, своя срам —<delimiter>и нямаше да се издам,<delimiter>да бях с надеждата, че вие<delimiter>ще идвате по някой път във<delimiter>скромния ни селски кът<delimiter>и аз, продумала ви нещо,<delimiter>ще слушам вашите слова,<delimiter>ще ги обмислям след това —<delimiter>и ден, и нощ, до друга среща.<delimiter>Но, казват бил сте саможив, —<delimiter>тук всичко ви изглежда скучно<delimiter>Да, нашият живот е сив,<delimiter>но ви посрещаме радушно.<delimiter>Защо дойдохте вий при нас?<delimiter>Във нашта глушина сънлива?<delimiter>Не бих познала — нито вас,<delimiter>ни мъката, така горчива!<delimiter>Смирила с време (както бива)<delimiter>сърцето, що сега скърби,<delimiter>бих станала навярно друга —<delimiter>добра, порядъчна съпруга<delimiter>и нежна майка може би.<delimiter>На друг! Не, никому сърцето,<delimiter>освен на теб, не ще отдам!<delimiter>Това е воля на небето —<delimiter>й аз съм вече твоя, знам!<delimiter>За среща с теб като спасител<delimiter>животът ми е бил залог;<delimiter>да си до гроба мой пазител,<delimiter>изпратил те е, зная, бог…<delimiter>Понявга в сън ми се явеше,<delimiter>незнаен, ала вече мил;<delimiter>да, твоят взор ме бе пленил,<delimiter>отдавна твоят глас звучеше;<delimiter>в душата ми, ти бе ми свой!<delimiter>Щом влезна ти, аз цяла трепнах,<delimiter>познах те, пламнах и прошепнах<delimiter>на себе си: това е той!<delimiter>Не е ли вярно? Аз те чувах,<delimiter>говорил си ми в самота,<delimiter>когато бедните дарувах<delimiter>или тъгата си лекувах<delimiter>с молитвен шепот на уста.<delimiter>Не ти ли с леко шумолене<delimiter>се мярна и сега пред мене,<delimiter>примамвайки ме с ласкав зов<delimiter>Не ти ли в полумрака бледен<delimiter>пошепна, над леглото сведен,<delimiter>утешни думи на любов?<delimiter>Но кой си: ангел ли пазител<delimiter>или коварен изкусител?<delimiter>Това не мога да реша!<delimiter>А може би сама се мами<delimiter>неопитната ми душа<delimiter>и друга: ще е участта ми<delimiter>Но тъй да бъде! Отсега<delimiter>съдбата ми е в твоя воля:<delimiter>в тъга пред тебе плача аз,<delimiter>за твоята закрила моля…<delimiter>Та аз съвсем сама съм тук.<delimiter>Не ме разбира никой… гасне<delimiter>умът в съмнения ужасни,<delimiter>загивам аз без вик, без звук.<delimiter>Един твой поглед ми е нужен,<delimiter>ела, надежда дай една —<delimiter>или ми прекъсни съня<delimiter>със укор, може би заслужен!<delimiter>Завършвам… Цяла премалявам<delimiter>от срам и страх… Но вашта чест<delimiter>е поръчител мой от днес —<delimiter>на нея аз се доверявам.“
<h1>XXXII</h1>
Татяна трепетно въздъхва,<delimiter>в ръката и трепери плик;<delimiter>лепенка розова засъхва<delimiter>на възпаления език.<delimiter>Главица морно е склонила<delimiter>и нощницата е открила<delimiter>прекрасно рамо. Тишина;<delimiter>бледнее ясната луна.<delimiter>Лек полъх парите отвява<delimiter>и мярва се сребрист поток,<delimiter>разнася се овчарски рог<delimiter>и селяните призовава.<delimiter>Но за Татяна този ден<delimiter>от всяка прелест е лишен.
<h1>XXXIII</h1>
Навела трепетно челото,<delimiter>не вижда, че гори денят,<delimiter>печата дървен за писмото<delimiter>във унес пръстите държат.<delimiter>Вратата тихо се отваря,<delimiter>бавачката й проговаря<delimiter>със чай в ръка: „Дете, стани,<delimiter>че съмна вече… погледни!<delimiter>О, моя ранобудна птичко!<delimiter>Ти вече си готова! Ах,<delimiter>а как ме беше снощи страх!<delimiter>Но, слава богу, мина всичко!<delimiter>Добре си вече! Ти си пак<delimiter>в лицето като цъфнал мак.“
<h1>XXXIV</h1>
— Ах, няня… Моля, направи ми<delimiter>една услуга… „Да, каква?“<delimiter>— Да не помислиш пък, че има…<delimiter>че… нещо лошо… във това…<delimiter>„На, бог ми е свидетел, драга!“<delimiter>— Тогава чуй: прати веднага<delimiter>по твоя внук това писмо.<delimiter>На нашия съсед… На О…<delimiter>на онзи… Нареди му строго.<delimiter>не бива да ме издаде…<delimiter>„Но, миличка, кому? Къде?<delimiter>Наоколо съседи много,<delimiter>та знам ли, глупавата аз,<delimiter>кои и колко са край нас?!“
<h1>XXXV</h1>
— Ах, колко си недосетлива:<delimiter>„Така е, мила, остарях;<delimiter>умът ми вече го не бива,<delimiter>а нявга остроумна бях:<delimiter>от дума господарска воля…“<delimiter>— Ах, няня, няня, стига, моля!<delimiter>Сега не ме учи на ум,<delimiter>а туй писмо прати без шум<delimiter>там… на Онегин…<delimiter>„Бива, чедо, ще стане,<delimiter>сигурна бъди… Да,<delimiter>оглупях… не се сърди…<delimiter>но ти… ти пак си нещо бледа…“<delimiter>— О, ще ми мине…А пък ти<delimiter>веднага внука си прати!
<h1>XXXVI</h1>
Денят без отговор протече.<delimiter>Настана друг и отлетя.<delimiter>Татяна чака. Клюмна вече,<delimiter>на сянка заприлича тя.<delimiter>Ей Олгиният обожател дойде.<delimiter>„А вашият приятел…<delimiter>забрави ли ни?“ — своя гост<delimiter>посреща старата с въпрос.<delimiter>Татяна трепна, пламна цяла.<delimiter>„Ще дойде, каза… Кой го знай<delimiter>отвърна Ленски. — Виж, комай<delimiter>че пощата го задържала.“<delimiter>Тя цялата от срам се сви<delimiter>тъй, сякаш укор долови
<h1>XXXVII</h1>
И ето — вечерта настава<delimiter>и самоварът пак кипи,<delimiter>и чайник фарфоров загрява,<delimiter>и бяла пара се кълби.<delimiter>След малко Олга чай налива<delimiter>и струйка тънка, миризлива<delimiter>полека в чашите тече;<delimiter>на всекиго едно момче<delimiter>поднася в купичка сметана;<delimiter>а до прозореца двукрил,<delimiter>замислена — мой ангел мил,<delimiter>със пръстче прелестно Татяна<delimiter>чертае; вензел Е и О —<delimiter>на замъгленото стъкло.
<h1>XXXVIII</h1>
Душата й от скръб простена.<delimiter>Сълзи във погледа и ням.<delimiter>В миг — тропот… Тя замря смутена.<delimiter>По-близо… в двора!… Ето там<delimiter>Евгений! „Ах!“ — тя припна, бледна,<delimiter>от задната, врата погледна,<delimiter>на двора в миг се озова,<delimiter>отгдето с пламнала глава<delimiter>побягна в тихата градина,<delimiter>по мост, през драсти се провря,<delimiter>край езерна и през гора,<delimiter>през облак люляков премина —<delimiter>и на скамейката едва<delimiter>задъхана се прикова.
<h1>XXXIX</h1>
„О, боже, тук е той, Евгений!<delimiter>Какво ли мисли той за мен?“<delimiter>Сърцето в мъки спотаени<delimiter>лелее смътен блян блажен.<delimiter>Ту в жар гори, ту цяла в тръпки,<delimiter>слухти дали ще чуе стъпки.<delimiter>А недалеч от този кът<delimiter>малини в храстите берат<delimiter>и пеят хорово слугини.<delimiter>(По заповед е песента —<delimiter>щом пеят, ничии уста<delimiter>не могат да ядат малини<delimiter>Такъв на село е реда<delimiter>и се опазва тъй плода.)<delimiter>ПЕСЕН НА ДЕВОЙКИТЕ<delimiter>Ой, девойки хубави,<delimiter>ой, душици дружчици,<delimiter>поиграйте, милички,<delimiter>волно полудувайте!<delimiter>Подхванете някоя<delimiter>съкровена песничка,<delimiter>към хорото весело.<delimiter>Щом примамим момъка,<delimiter>щом го зърнем някъде,<delimiter>в миг ще се разбягаме<delimiter>и ще се замеряме<delimiter>с вишни и със ягоди,<delimiter>и с малини алени.<delimiter>Не подслушвай нашите<delimiter>съкровени песнички,<delimiter>не заглеждай нашите<delimiter>лудории момини.
<h1>XL</h1>
И от вълнение обзета,<delimiter>не в песента се вслушва тя.<delimiter>Седи и чака тя сърцето<delimiter>да стихне и смири кръвта,<delimiter>да се отлей руменината,<delimiter>да не трепери тъй ръката.<delimiter>Но бузата гори, пламти,<delimiter>сърцето лудо бий, тупти.<delimiter>Тъй трепка бедна пеперуда<delimiter>и бие шарени крила<delimiter>на палавник в ръката зла;<delimiter>тъй тръпне зайче след пробуда<delimiter>и скрито в житото замре,<delimiter>щом в храстите ловец съзре.
<h1>XLI</h1>
Съвзе се най-подир Татяна<delimiter>и тръгна. Но едва възви<delimiter>и спря, на място прикована:<delimiter>Евгений там се появи.<delimiter>Като видение пред нея<delimiter>стои на пустата алея<delimiter>със блеснал поглед. Тя замря<delimiter>тъй, сякаш в огън изгоря.<delimiter>Но за внезапната им среща<delimiter>другари, сила нямам аз<delimiter>да ви разкажа в този час.<delimiter>Умора някаква усещам,<delimiter>почивка иска мойта гръд,<delimiter>пък ще довърша други път…
<h1>Глава четвърта</h1>
<i>La morale est dans la nature des choses</i><delimiter>Necker
<h1>I. II. III. IV. V. VI</h1>
<h1>VII</h1>
По-малко ли жената любим —<delimiter>по-лесно можем я плени.<delimiter>По-сигурно ще я погубим,<delimiter>вплетем ли я във хитрини.<delimiter>Развратът някога с перука<delimiter>прославян бе като наука —<delimiter>не любил, а наслади пил<delimiter>и сам за себе си тръбил.<delimiter>Но туй е нявгашна забава,<delimiter>достойна за маймунски род,<delimiter>за дядовския стар живот<delimiter>с Ловласовата вехта слава,<delimiter>с червени токове дошла<delimiter>и разни други труфила.
<h1>VIII</h1>
Омръзва — важен, лицемерен —<delimiter>да уверяваш във неща,<delimiter>в които всеки е уверен;<delimiter>да слушаш от безброй уста<delimiter>едни и същи възражения<delimiter>и да рушиш предубеждения,<delimiter>каквито няма вече днес<delimiter>и сред момичетата с чест!<delimiter>Кому не са опротивели<delimiter>молби и клетви, плач, сръдни,<delimiter>измами, пръстени, сплетни,<delimiter>писма, надзор на майки, лели<delimiter>и женско сър дене безспир,<delimiter>и мъжка дружба най-подир?
<h1>IX</h1>
Тъй мислеше и наш Евгений,<delimiter>прекарал своите младини<delimiter>на пориви неутолени<delimiter>и страсти в бурните вълни.<delimiter>Живял без навик да се труди<delimiter>посред житейските заблуди,<delimiter>ту очарован, ту след ден<delimiter>разочарован, отегчен,<delimiter>от ветрени успехи морен,<delimiter>той често ропота слуша<delimiter>на неспокойната душа,<delimiter>прозявка скрил под смях престорен;<delimiter>така сред шум и суета<delimiter>уби цвета на младостта.
<h1>X</h1>
Подир жени се пак влечеше,<delimiter>запазил тоя навик свой,<delimiter>но при измяна не скърбеше,<delimiter>отдъхваше си даже той —<delimiter>задирял, без да изживява,<delimiter>напускал, без да съжалява,<delimiter>нехаен към любов и злост.<delimiter>Тъй някой равнодушен гост<delimiter>във късен час на вист отива;<delimiter>щом свърши, той излиза вън,<delimiter>изтътри се, умрял за сън,<delimiter>дълбоко в къщи се наспива<delimiter>и сам не знае сутринта<delimiter>къде ще иде вечерта.
<h1>XI</h1>
Но от писмото на Татяна<delimiter>до дън душа се трогна той:<delimiter>речта, с моминско: чувство сгряна,<delimiter>събуди в него мисли рой.<delimiter>И спомни си я: бледа, мила,<delimiter>и мълчалива, и унила;<delimiter>и в сладък блян се потопи<delimiter>душата му. А може би<delimiter>мил пламък, стихнал от години,<delimiter>го за минута завладя;<delimiter>но съвестно му се видя<delimiter>да мами чувствата невинни.<delimiter>До срещата им стигнал бях<delimiter>да прелетим сега при тях.
<h1>XII</h1>
И ето там какво се случи:<delimiter>мълчаха те мннута-две<delimiter>„Да, аз писмото ви поучих<delimiter>прочетох ваште редове<delimiter>с такива искрени признания<delimiter>и доверчиви излияния<delimiter>на вашта влюбена душа,<delimiter>в което, вярвам, не греша;<delimiter>събуди то като; милувка<delimiter>замлъкналите чувства в мен;<delimiter>но с вас ще бъда откровен —<delimiter>ще ви говоря без преструвка.<delimiter>С изповедта си в тоя час<delimiter>като на съд стоя пред вас.
<h1>XIII</h1>
Ако съдбата би решила<delimiter>съпруг да стана някой ден,<delimiter>ако би нявга отредила<delimiter>в домашен кръг живот за мен<delimiter>и пожелал бих ненадейно<delimiter>да имам щастие семейно,<delimiter>освен вас друга ни една<delimiter>не бих поискал за жена.<delimiter>И тъй, без блясък мадригален:<delimiter>аз вас едничка бих избрал<delimiter>за мой единствен идеал,<delimiter>за спътник в моя път печален,<delimiter>залог за всичко свидно тук,<delimiter>и щях да съм… щастлив съпруг.
<h1>XIV</h1>
Не съм създаден за блаженство —<delimiter>към всичко вече охладнях.<delimiter>Признавам ваште съвършенства,<delimiter>но недостоен съм за тях.<delimiter>Говоря искрено — във брака<delimiter>нас мъка, вярвайте, ни чака.<delimiter>И да ви любя месец-два,<delimiter>ще ви разлюбя след това;<delimiter>ще има плач, но мене този<delimiter>ваш женски плач, сълзи, молби<delimiter>ще ме вбесяват може би.<delimiter>Съдете вие що за рози<delimiter>ще ни поднася всеки ден<delimiter>известният ви бог Химен.
<h1>XV</h1>
Най-лошо нещо, ми се струва,<delimiter>е брак, при който у дома<delimiter>жената за мъжа тъгува,<delimiter>седейки ден и нощ сама.<delimiter>Цената й уж той разбира,<delimiter>но мрачен в къщи се прибира,<delimiter>нацупен, вечно мълчалив,<delimiter>сърдит и винаги ревнив.<delimiter>Уви, не съм аз тоз, когото<delimiter>сте виждали като мечта,<delimiter>когато с толкоз простота<delimiter>сте съчинявали писмото.<delimiter>Нима такъв несносен дял<delimiter>не би ви с мен опротивял?
<h1>XVI</h1>
Мечти, години — всичко прежно<delimiter>е отлетяло безвъзврат…<delimiter>Обичам ви сърдечно, нежно,<delimiter>по-нежно може би от брат.<delimiter>Изслушайте ме без досада:<delimiter>вий още сте такава млада,<delimiter>мечтата ще смени мечта;<delimiter>дръвчето сменя тъй листа.<delimiter>Това е воля на небето.<delimiter>От мен помнете вий едно:<delimiter>ще любите отново —<delimiter>но владейте си добре сърцето,<delimiter>да ви не сполети беда:<delimiter>докарва ни и то вреда.“
<h1>XVII</h1>
Тъй проповядваше Евгений.<delimiter>А тя, обронила глава,<delimiter>с очи от сълзи замъглени,<delimiter>пред него дишаше едва.<delimiter>Предложи й ръка. Печално<delimiter>(и както казват, машинално)<delimiter>опря се тя, навела взор.<delimiter>Покрай градинския стобор<delimiter>поеха в здрача мълчешката,<delimiter>тъй влязоха един до друг<delimiter>и никой ги не смъмри тук:<delimiter>и в село вече свободата<delimiter>си има своите права,<delimiter>тъй както в гордата Москва.
<h1>XVIII</h1>
Почтено с Таня, мой читател —<delimiter>каквото ще да се мълви, —<delimiter>постъпи нашият приятел<delimiter>и благородство прояви.<delimiter>А то за първи път не беше,<delimiter>макар и да не го щадеше<delimiter>на хорската мълва зъбът:<delimiter>петняха го по някой път<delimiter>приятел, враг (което може<delimiter>да бъде впрочем все едно).<delimiter>От враг се пази всеки, но…<delimiter>пази ни от приятел, боже!<delimiter>Ох вий, приятели! За вас<delimiter>не току-тъй си спомням аз.
<h1>XIX</h1>
Защо ли? Ей така. Приспивам<delimiter>досадни мисли в този час;<delimiter>ще кажа (скобки тук откривам),<delimiter>че няма клевета за нас,<delimiter>в мансарда от лъжец родена,<delimiter>от сган безделна одобрена,<delimiter>че няма глупост, гнусота<delimiter>или площадна острота,<delimiter>що наш приятел със насмешка —<delimiter>на честни хора във кръга,<delimiter>понякога и пред врага —<delimiter>да не повтори по погрешка<delimiter>А впрочем предан ни е топ<delimiter>и ни обича като свой
<h1>XX</h1>
Хм! Мой читател благороден,<delimiter>роднините си аз ценя,<delimiter>но мисля, че е случай сгоден<delimiter>накратко да ти поясня<delimiter>роднинство именно какво е:<delimiter>роднините са хора свои,<delimiter>които, драги мой, държат<delimiter>да ги почиташ всеки път;<delimiter>ти трябва всеки свой роднина<delimiter>на Рождество да посетиш,<delimiter>с честитка да го поздравиш,<delimiter>та сетне цялата година<delimiter>за тебе да не мислят те…<delimiter>Дано им здраве бог даде!
<h1>XXI</h1>
Но любовта на дами нежни<delimiter>от родството е по-добра —<delimiter>дори и в бури неизбежни<delimiter>пак нея аз ще избера.<delimiter>Добре, но тази мода странна…<delimiter>природата непостоянна…<delimiter>но обществото в тоя век…<delimiter>А прелестният пол е лек.<delimiter>И мнението на съпруга<delimiter>би трябвало да се цени<delimiter>от вси порядъчни жени.<delimiter>И току-виж, че стане друга<delimiter>приятелката ви. А как?<delimiter>Игра на дявола е пак!
<h1>XXII</h1>
Кого да любиш? Лицемери<delimiter>са всички просто до един<delimiter>и кой дела и думи мери<delimiter>с избрания от нас аршин?<delimiter>И кой от клевети ни пази<delimiter>или ни пази от омрази?<delimiter>Кому порокът наш е мил?<delimiter>И кой не ни е досадил?<delimiter>Не, призрак не гони неверен,<delimiter>напразно сили не хаби,<delimiter>а само себе си люби,<delimiter>читателю благонамерен!<delimiter>Предмет достоен: няма друг<delimiter>за обич по-достоен тук!
<h1>XXIII</h1>
Що стана след оная среща?<delimiter>Уви, любовната тъга,<delimiter>навярно всеки се досеща,<delimiter>безумна мъка е сега.<delimiter>Тъй жадна за любов, тъй млада,<delimiter>все повече Татяна страда,<delimiter>все повече се тя топи,<delimiter>а нощем, бедната, не спи;<delimiter>покой душевен, здраве, радост,<delimiter>усмивка — всичко светло тук<delimiter>заглъхна като празен звук;<delimiter>помръкна ведрата й младост.<delimiter>Така едва родил се ден<delimiter>от буря бива помрачен.
<h1>XXIV</h1>
Татяна вехне, побледнява,<delimiter>мълчи и гасне, и, уви,<delimiter>не може никаква забава<delimiter>душата й да оживи.<delimiter>Съседите глава поклащат<delimiter>и важно разговор подхващат:<delimiter>„Порасна… трябва й съпруг…“<delimiter>Но аз ще сложа точка тук.<delimiter>С картина на любов щастлива<delimiter>да се разсея бих желал.<delimiter>Простете, мили мои, жал<delimiter>сърцето ми неволно свива;<delimiter>и ще призная в тоя час:<delimiter>Татяна тъй обичам аз!
<h1>XXV</h1>
Във плен на свойта мила Оля<delimiter>Владимир бе се озовал,<delimiter>на тази сладостна неволя<delimiter>изцяло беше се отдал.<delimiter>По здрач в моминската й стая<delimiter>седят те двамата с омая<delimiter>или пък рано под ръка<delimiter>вървят по росната лъка.<delimiter>Какво пък? Във опиянение,<delimiter>от погледа й насърчен,<delimiter>разрошва нежен и смутен<delimiter>къдриците й разпилени<delimiter>или целува с нежен свян<delimiter>от дрехата й край развян.
<h1>XXVI</h1>
Понявга й чете, тълкува<delimiter>нравоучителен роман,<delimiter>във който авторът рисува<delimiter>света като Шатобриан.<delimiter>Прескача лист, прескача втори<delimiter>(където нещо се говори<delimiter>опасно за моми), смутен<delimiter>и цял като божур червен.<delimiter>На масичка облакътени<delimiter>понякога сами седят,<delimiter>на шах играят и мълчат<delimiter>дълбоко съсредоточени,<delimiter>понякога разсеян той<delimiter>със пешка бие тура свой.
<h1>XXVII</h1>
Когато в къщи се завърне,<delimiter>той пак със Олга е зает,<delimiter>току албума й разгърне<delimiter>и украсява го навред:<delimiter>рисува със перо и четка<delimiter>надгробен камък, селска гледка,<delimiter>тук Древен на Киприда храм,<delimiter>бял гълъб върху лира — там;<delimiter>или под нечий подпис скромен<delimiter>ще сложи някакъв куплет,<delimiter>крилат ще впише някой ред,<delimiter>свидетел на безмълвен спомен,<delimiter>следа на мисъл — все една<delimiter>от най-далечни времена.
<h1>XXVIII</h1>
В провинцията сте видели<delimiter>албуми на моми поне,<delimiter>чиито бели листи цели<delimiter>са пълни със какво ли не!<delimiter>Тук всеки стихове е писал<delimiter>напук на правопис и мисъл,<delimiter>с размер най-често нарушен,<delimiter>кой стих скъсен, кой — удължен…<delimiter>На първа страница съзираш:<delimiter>Qu ecrivez-vous sur ces tablettes;<delimiter>и подпис: t. a. v. Annette;<delimiter>а на последната намираш:<delimiter>„По-силно ли те люби друг,<delimiter>да продължи след мен оттук.“
<h1>XXIX</h1>
Тук поглед сигурно ще спрете<delimiter>на факел, две сърца с цветя<delimiter>и свят обет ще прочетете<delimiter>за вярна обич до смъртта.<delimiter>Тук някакъв пиит армейски<delimiter>е врътнал стиховце злодейски…<delimiter>Бих писал стихове и аз<delimiter>със нявгашната моя страст<delimiter>и те, напълно съм уверен,<delimiter>ще срещнат благосклонен взор,<delimiter>а не насмешка, не разбор<delimiter>досадно важен, преднамерен —<delimiter>дали съм искрен, или не<delimiter>духовит ли съм поне.
<h1>XXX</h1>
Албуми хубави, родени<delimiter>по дяволски каприз проклет,<delimiter>де стихове, със пот редени,<delimiter>е низал всеки стихоплет<delimiter>и над изискана винетка<delimiter>Толстой е упражнявал четка<delimiter>н Баратински сам дори —<delimiter>дано ви огън изгори!<delimiter>Когато важна светска дама<delimiter>албума си ми поднесе,<delimiter>мен сякаш че ще ме втресе,<delimiter>умът ми ражда епиграма<delimiter>и аз със злост съм пълен цял —<delimiter>а тя очаква мадригал!
<h1>XXXI</h1>
Не пише Ленски мадригали,<delimiter>а стихове за любовта,<delimiter>във чийто порив идеален<delimiter>не блясва хладна острота.<delimiter>Това, което в Олга зърне —<delimiter>той в стихове ще го превърне.<delimiter>И пълни с правда всеки път<delimiter>порой елегии текат.<delimiter>Тъй ти, Язиков, вдъхновено<delimiter>бог знае за кого с тъга<delimiter>редиш елегии сега;<delimiter>но в творчеството ти безценно<delimiter>след време, като го четат,<delimiter>ще видят твоя жизнен път.
<h1>XXXII</h1>
Но чуй! Критикът заповяда<delimiter>да хвърлим жалките венци<delimiter>на елегичиата досада<delimiter>и хока братята-певци:<delimiter>„Та спрете де, недейте плака,<delimiter>недейте все тъй жално квака<delimiter>за стародавни векове,<delimiter>пишете други стихове!“<delimiter>„Добре, но ти ще ни предложиш<delimiter>кинжали, маски и тръби,<delimiter>мъртвичииата може би<delimiter>да възкресим ще ни възложиш<delimiter>така ли?“ O, каква беда!<delimiter>Пишете оди, господа!
<h1>XXXIII</h1>
Един поет ли се прослави<delimiter>във миналите славни дни.<delimiter>„Да пишем оди величави!“<delimiter>Не е ли все едно? Помни<delimiter>какво е казал сатирика.<delimiter>На „Чуждо мнение“ лирика<delimiter>ти повече ли би ценил<delimiter>от нашия певец унил?<delimiter>Елегията е безплодна.<delimiter>Кажи, каква й е целта?<delimiter>А одата? Как волно тя<delimiter>се извисява, благородна!<delimiter>И тук бих спорил, но защо?<delimiter>На двата века спор е то!
<h1>XXXIV</h1>
Копнял за слава, дух свободен,<delimiter>и оди Ленски би творил,<delimiter>но Олга не четеше оди.<delimiter>Един ли днес певец унил,<delimiter>в чиито песни мъка има,<delimiter>е чел на своята любима<delimiter>творенията си? Каква<delimiter>награда висша е това!<delimiter>Блажен е той, любовник скромсл,<delimiter>лелеяните си мечти<delimiter>на нея той да посвети —<delimiter>или на свързан с нея спомен!<delimiter>Макар на милата мома<delimiter>по друго да хвърчи ума!
<h1>XXXV</h1>
Когато лирата настроя,<delimiter>на дружката от младостта,<delimiter>на старата бавачка моя<delimiter>творенията си аз чета.<delimiter>А нявга подведа съседа,<delimiter>дошел при мене на беседа,<delimiter>а аз за пеша го държа<delimiter>и със трагедия душа!<delimiter>Или в разходка саможива<delimiter>край езерото, край брега<delimiter>(това разправям на шега)<delimiter>подплашвам патицата дива:<delimiter>от моите песни всеки път<delimiter>те бързат да се разлетят!
<h1>XXXVI. XXXVII</h1>
Ами с Онегии какво става?<delimiter>Поотклоних се, братя, знам.<delimiter>Сега с какво се занимава?<delimiter>Отчет подробен ще ви дам.<delimiter>Като отшелник поминува.<delimiter>Лежи до седем. Прави-струва,<delimiter>след туй по риза без яка<delimiter>върви към бистрата река,<delimiter>подобно Байрон той преплава<delimiter>тоз Хелеспонт и ободрен,<delimiter>прибира се и по цял ден<delimiter>със вестници се занимава<delimiter>и пий кафе, дорде рече,<delimiter>че трябва да се облече.
<h1>XXXVIII. XXXIX</h1>
Дълбок сън, четене, разходка,<delimiter>шуртящи струи, горски кът,<delimiter>от селска хубавица кротка<delimiter>целувка свежа някой път:<delimiter>изискан обед, кон послушен,<delimiter>почивка, баня в зноя душен,<delimiter>усамотеност и покой,<delimiter>бутилка чудно вино. Той<delimiter>така живееше на село<delimiter>през хубавите летни дни,<delimiter>чиято нега го плени.<delimiter>Спокойствие го бе обзело.<delimiter>Забравил бе града почти<delimiter>със скучните му суети.
<h1>XL</h1>
Но северното наше лято<delimiter>е както зимата на юг:<delimiter>проблесне уж — и край; познато,<delimiter>но непризнато нещо тук.<delimiter>В простора вече лъха есен,<delimiter>по-рядко блясва лъч небесен,<delimiter>по-сив, по-кратък в денят,<delimiter>горите тайнствено шумят<delimiter>и оголяват; хлад повява;<delimiter>мъгла се стеле над степта;<delimiter>кресливи гъски на ята<delimiter>летят на юг; досадно става…<delimiter>Засвири севернякът зъл —<delimiter>ноември вече е дошъл…
<h1>XLI</h1>
Зора зори в мъглата — хладна,<delimiter>замлъкна в къра всеки шум…<delimiter>Излиза вълк с вълчица гладна<delimiter>на пустия, безлюден друм.<delimiter>Пръхти, подушил звяра, конят<delimiter>и литва, сякаш че го гонят,<delimiter>със всички сили през степта.<delimiter>Не смее рано сутринта<delimiter>да погне кравите овчарят,<delimiter>не сепва неговият рог<delimiter>просторът глъхнал и широк.<delimiter>Момите в къщи се затварят,<delimiter>пред дружка-борина предат…<delimiter>И бавни зимни дни текат…
<h1>XLII</h1>
И ледове трещят. И този<delimiter>път скреж е посребрнл леса.<delimiter>(Тук всеки чака рима рози,<delimiter>поднасям ви я начаса.)<delimiter>Ледът, покрил реката, свети,<delimiter>по-чист от модните паркети,<delimiter>хлапаци радостно крещят<delimiter>и звучно го с кънки браздят;<delimiter>с червени лапки тежка гъска —<delimiter>клатушка се и тя насам,<delimiter>зер иска да поплава там,<delimiter>но хлъзва се и пада, съска…<delimiter>Снежинки първи се въртят,<delimiter>като звезди валят… валят…
<h1>XLIII</h1>
Какво да нравиш зимно време<delimiter>на село? Вредом глухота,<delimiter>неволно скука те обземе<delimiter>сред тази хладна пустота.<delimiter>Да яздиш кои в полето? Бива!<delimiter>Ала подковата звънлива<delimiter>току се хлъзне на леда<delimiter>и паднеш — ето ти беда!<delimiter>Седи си у дома в забрава,<delimiter>Прад, Валтер Скот да си четеш,<delimiter>преглеждай сметките… Не щеш?<delimiter>Добре: сърди се, пий тогава,<delimiter>така ще минат ден и два<delimiter>и цяла зима след това.
<h1>XLIV</h1>
Тъй както Чайлд Харолд — Евгений<delimiter>в ленива мисъл се вглъби —<delimiter>ще вземе вана с натрошени<delimiter>парченца лед и може би<delimiter>ще почне сметката полека<delimiter>да слага в ред… Или със щека<delimiter>да чука цели часове<delimiter>билярдни гладки топки две.<delimiter>Несетно вечерта се спуска;<delimiter>пред сложената маса той<delimiter>седи и чака; глух покой…<delimiter>Но ето, тройка вън препуска —<delimiter>пристига Ленски и съвсем<delimiter>навреме: слагай да ядем!
<h1>XLV</h1>
„Мадам Клико“ или „Моета“ —<delimiter>благословените вина —<delimiter>е охладено за поета<delimiter>и пълно с ясна светлина,<delimiter>то святка като Ипокрена<delimiter>и буди мисъл вдъхновена<delimiter>със свойта пяна и игра.<delimiter>За него сетнята пара,<delimiter>вий знайте, давал съм, другари,<delimiter>през наште бурни младини.<delimiter>И раждаха се препирни,<delimiter>шеги сред винените пари,<delimiter>шеги сред мил на чаши звън,<delimiter>и спорове, и весел сън…
<h1>XLVI</h1>
Но виното със пяна шумна<delimiter>вреди на моя слаб стомах,<delimiter>затуй с душа благоразумна<delimiter>Бордо да пия си избрах.<delimiter>Ай, напитък по-особен,<delimiter>е на любовница подобен,<delimiter>блестяща с нрава си игрив,<delimiter>но вятърничав, изменчив…<delimiter>С Бордо — това е вече друго;<delimiter>подобно на приятел скъп,<delimiter>готово е в беда и в скръб<delimiter>да прави всякога услуга.<delimiter>Разсейва грижите ни то;<delimiter>здравей, приятелю Бордо!
<h1>XLVII</h1>
Угасва огънят. Застива<delimiter>сребриста пепел по жарта;<delimiter>прозрачна пара се извива,<delimiter>излъчва мека топлота<delimiter>недоизтлялата камина.<delimiter>Лулите бълват дим в комина.<delimiter>Шуми бокалът, пълен пак.<delimiter>Потъва всичко в полумрак.<delimiter>(А как допадат на сърцето<delimiter>другарски срещи в зимни дни —<delimiter>със чаша вино, с лъготни —<delimiter>в часа „между вълка и псето“ —<delimiter>защо наречен тъй, не знам.)<delimiter>Беседата ще ви предам.
<h1>XLVIII</h1>
„Е, как са Ларини? Татяна?<delimiter>И Олга, твоето дете?“<delimiter>— Налей, макар че множко стана…<delimiter>Достатъчно… Добре са те.<delimiter>Изпратиха ти поздрав, мили.<delimiter>Ах, как са се разхубавили<delimiter>у Олга рамене и гръд!<delimiter>Каква душа!… Но някой път<delimiter>ела и ти — не са далече!<delimiter>Ти ходи там веднъж и два,<delimiter>показа се и след това<delimiter>не си се мяркал, драги, вече.<delimiter>Щях да забравя да предам:<delimiter>поканен си на гости там!
<h1>XLIX</h1>
„Нима?“ — Да, в събота Татяна<delimiter>празнува своя имен ден,<delimiter>заръчаха да те поканя<delimiter>и няма как, ще дойдеш с мен…<delimiter>„Но много хора там ще има,<delimiter>ще бъде глъчка нетърпима…“<delimiter>— Едва ли. Кой ще дойде там?<delimiter>Ще бъдем само свои, знам.<delimiter>Ела, без друго аз те моля!<delimiter>Е, що? „Добре.“ — Така кажи!<delimiter>Бокала Ленски пресуши<delimiter>и пак на свойта мила Оля<delimiter>той взе да хвали прелестта.<delimiter>Такава си е любовта!
<h1>L</h1>
Бе весел той. След две недели<delimiter>(денят бе вече уточнен)<delimiter>пред новобрачната постеля,<delimiter>пред новия живот блажен<delimiter>мечта щастлива го упива.<delimiter>За тегота, печал горчива,<delimiter>за грижи, свързани, с дома,<delimiter>не си терзаеше ума.<delimiter>Такъв живот не е по сгода<delimiter>нам, враговете на Химен.<delimiter>Допада той на Лафонтен,<delimiter>ала сред нас не е на мода.<delimiter>Но Ленски, бедният, бе цял<delimiter>живот за този ден мечтал!
<h1>LI</h1>
Той бе обичан тъй безмерно<delimiter>и тъй обичаше, щастлив.<delimiter>Блажен е, който благоверно<delimiter>напук на ум недоверчив<delimiter>отдава се на радост жива.<delimiter>Тъй пийнал пътник си почива,<delimiter>тъй пеперуда от цветен<delimiter>пий упояващ, чист прашец.<delimiter>Горко на този, който знае<delimiter>и вижда всичко отнапред —<delimiter>и трезвен, хладен като лед,<delimiter>за всичко съди и гадае<delimiter>без увлечения, без страст,<delimiter>на разума дал пълна, власт!
<h1>Глава пета</h1>
<i>О, не знай сих страшных снов,<delimiter>ты, моя Светлана!</i><delimiter>Жуковский
<h1>I</h1>
Да, януари късна есен<delimiter>лежа над голите поля;<delimiter>тъй дълго чакан, сняг чудесен<delimiter>в нощта на трети заваля.<delimiter>На сутринта когато стана,<delimiter>видя зарадвана Татяна,<delimiter>че дворът цял е побелял,<delimiter>цветарник, покрив, храст заспал,<delimiter>прозорци със везби сребристи,<delimiter>дървета в накити от сняг,<delimiter>кресливи свраки — цял рояк<delimiter>и хълм и бели, хълми чисти<delimiter>блестят в килим от белота.<delimiter>Навред — простор и яснота.
<h1>II</h1>
Ликува селянинът — зима!<delimiter>Шейната впряга той чевръст;<delimiter>кобилката глава заклима<delimiter>и хуква криво-ляво в тръс.<delimiter>И бричка устремно завива,<delimiter>и пухкави бразди разрива,<delimiter>на капрата седи в кожух<delimiter>коларят, цял във снежен пух.<delimiter>Наместил Шаро на шейната<delimiter>и също като кон във впряг<delimiter>един немирник рови сняг.<delimiter>Премръзнала му е ръката.<delimiter>И вижда майката това,<delimiter>заканва му се със глава.
<h1>III</h1>
Но тези гледки за народа<delimiter>едва ли ще ви възхитят.<delimiter>Щом стане дума за природа,<delimiter>загубва грация стихът.<delimiter>Друг наш поет с пейзажи снежни,<delimiter>преливащи в отсенки нежни,<delimiter>от бога вдъхновен — възпя<delimiter>във изумителна творба.<delimiter>Той там — уверено говоря —<delimiter>и с първи сняг ще ви плени,<delimiter>с разходки тайни със шейни…<delimiter>Не мога с него да се боря,<delimiter>ни с теб, певецо нашумял,<delimiter>за младата финландка пял.
<h1>IV</h1>
Татяна, по душа рускиня,<delimiter>живяла в селска самота,<delimiter>обичаше таз бяло-синя,<delimiter>студена руска красота;<delimiter>и в утрините в скреж чудесен,<delimiter>шейните полетели с песен,<delimiter>на залезите в розов сняг,<delimiter>на Коледите в мраз и мрак,<delimiter>които тачат и празнуват<delimiter>по руски древен обичай,<delimiter>прислужничките, то се знай,<delimiter>за господарките ладуват,<delimiter>предсказвайки им най-подир<delimiter>далечен път и мъж в мундир.
<h1>V</h1>
Татяна вярваше в предания<delimiter>от миналите времена,<delimiter>вълнуваше се от гадания<delimiter>на длан, на карти, по луна.<delimiter>В предмети, в случаи нищожни<delimiter>поличби виждаше тревожни,<delimiter>предчувствия по някой път<delimiter>гнетяха младата й гръд.<delimiter>Котакът с лапки нежно трие<delimiter>муцунката си — случай прост:<delimiter>то знак е, че ще дойде гост.<delimiter>Или отляво се извие<delimiter>в небесната синевина<delimiter>двурога младата луна.
<h1>VI</h1>
Татяна я следеше плаха.<delimiter>Когато падащи звезди<delimiter>по черното небе летяха,<delimiter>Татяна с трепетни гърди<delimiter>едва запазваше мълчание<delimiter>и бързаше едно желание<delimiter>сама на ум да си рече.<delimiter>Когато заек пресече<delimiter>случайно пътя й край нива<delimiter>или я срещне чер монах,<delimiter>тя цялата замира в страх,<delimiter>предчувствайки беда горчива<delimiter>или каквото да било,<delimiter>очакващо я скоро зло.
<h1>VII</h1>
За нея беоде прелест цяла<delimiter>и ужасът — дори и той!<delimiter>Природата ни е създала<delimiter>с противоречия безброй.<delimiter>Дойде и Коледа! Що радост!<delimiter>Гадае ветрената младост<delimiter>без жал за нищо, с пълна гръд,<delimiter>е открит пред нея светнал път<delimiter>към далнини необозрими;<delimiter>гадае вече с очила<delimiter>и старостта, до гроб дошла,<delimiter>след загуби невъзвратими.<delimiter>Надеждата над тях кръжи<delimiter>и ги залисва със лъжи.
<h1>VIII</h1>
Татяна — любопитна, бледа —<delimiter>се взира в съд, с вода налят:<delimiter>тя восъчните форми гледа,<delimiter>те нещо чудно й вестят.<delimiter>Поредом ог съсъда пръстен<delimiter>изваждат с припев нечий пръстен.<delimiter>Редът на нейния дойде<delimiter>и стара песен се поде:<delimiter>„Там селяните са заможни,<delimiter>с лопати ринат те сребро,<delimiter>а тебе чака те добро<delimiter>и слава.“ Но неща тревожни<delimiter>вещае припевът унил.<delimiter>За котката ще е по-мил.
<h1>IX</h1>
Студена нощ. Небето — ясно.<delimiter>А светилата — дивен хор,<delimiter>вървят тъй тихо, тъй съгласно.<delimiter>Татяна в глъхналия двор<delimiter>излиза в леко наметало<delimiter>срещу луната с огледало<delimiter>и трепва тъжно в този миг<delimiter>огледаният лунен лик…<delimiter>Чуй, стъпки… минувач в тъмата;<delimiter>на пръсти тя натам хвърчи<delimiter>и нежният й глас звучи<delimiter>като цафара в тишината:<delimiter>„Вас как ви казват?“ — Агатон —<delimiter>отвръща й мъжът с поклон.
<h1>X</h1>
Реши да си врачува Таня.<delimiter>Поръча да й донесат<delimiter>на маса в празната им баня<delimiter>два прибора… и да мълчат!<delimiter>Но изведнъж й страшно стана…<delimiter>И аз си спомних за Светлана —<delimiter>изплаших се и аз така…<delimiter>да не гадаем отсега!<delimiter>Тя сне колана си полека,<delimiter>съблече се и легна. Лел<delimiter>над нея тихо се е свел;<delimiter>а под възглавката й мека<delimiter>е огледалото. Тя спи.<delimiter>И всичко в сън се потопи.
<h1>XI</h1>
Тя чуден, странен сън сънува.<delimiter>Пристъпва уж по сняг и лед,<delimiter>по някакво поле пътува.<delimiter>Обгражда я мъгла отвред.<delimiter>Пред нея в преспи страховити<delimiter>шуми, гърми с вълни сърдити<delimiter>кипящ, оловносив, дълбок,<delimiter>останал нескован поток.<delimiter>И там, едва-едва скрепени,<delimiter>гредички две от бряг до бряг<delimiter>треперят, та ще рухнат чак!<delimiter>Отдоду бездната се пени.<delimiter>Пред гибелния мост се спря<delimiter>и в нерешителност замря.
<h1>XII</h1>
И също както при разлъка<delimiter>роптае — няма накъде.<delimiter>И няма кой във тази мъка<delimiter>ръка отвъд да подаде!<delimiter>Но пряспа някаква зашава —<delimiter>и кой от нея се подава?<delimiter>Мечок със рошава глава.<delimiter>Тя ахна! Звярът изрева —<delimiter>и лапа ноктеста протегна.<delimiter>Татяна с трепетна ръка<delimiter>поема лапата. Така,<delimiter>на нея като се облегна,<delimiter>премина страшния поток.<delimiter>Пое. Подире й — мечок!
<h1>XIII</h1>
И все по-бързи крачки прави,<delimiter>да се обърне тя не смей;<delimiter>не знае как да се избави<delimiter>от рошавия си лакей.<delimiter>Пухти, ръмжи. Какво да стори.<delimiter>Пред тях — гора. Високи бори<delimiter>във мрачна красота стърчат.<delimiter>Привел е клоните снегът.<delimiter>Тук-там през голите клонаци<delimiter>на ясени, липи, брези<delimiter>самотен звезден лъч пълзи,<delimiter>а пънове и храсталаци<delimiter>под преспите едва личат.<delimiter>И няма ни следа от път!
<h1>XIV</h1>
В гората влиза и потръпва…<delimiter>Снегът до колене е тук!<delimiter>Гол клон й обиците дръпва.<delimiter>По шията я драсва друг<delimiter>или по хладните й бузи.<delimiter>Обувката й се изхлузи,<delimiter>забрадката й отлетя —<delimiter>не спира да ги вземе тя,<delimiter>че от мечока се страхува<delimiter>(а той я следва все така);<delimiter>на дългата пола с ръка<delimiter>да вдигне края се срамува.<delimiter>Безсилна в пустия покой<delimiter>тя бяга. А след нея — той.
<h1>XV</h1>
И падна. Грабна я мечока,<delimiter>понесе я и полетя.<delimiter>Като в просъница дълбока<delimiter>не мръдва и не диша тя.<delimiter>И носи, носи я в гората.<delimiter>Ей мярна се сред глушината<delimiter>колиба, простичка наглед<delimiter>завеяпа със сняг отвред.<delimiter>Прозорчето й свети ярко.<delimiter>В колибката — и вик, и шум.<delimiter>„Пристигнахме при моя кум —<delimiter>нродумва той, — посгрей се малко!“<delimiter>И в пруста, до самия праг,<delimiter>я сложи и изчезна пак.
<h1>XVI</h1>
Дойде на себе си. Ни помен<delimiter>от мечката. Лежи сама.<delimiter>На сякаш панихиден помен<delimiter>дочува близо там шума.<delimiter>Какво ли всъшност става тука?<delimiter>Поглежда през една пролука —<delimiter>и що да види?! — В кръг<delimiter>седят чудовища — шумят, ядат.<delimiter>Глава петлешка има този,<delimiter>а друг рога и вид на псе.<delimiter>Наперен скелет се тресе<delimiter>до вещица с брадица козя,<delimiter>джудже с опашка, с бял калпак,<delimiter>и полущърк-полукотак.
<h1>XVII</h1>
По-страшно чудо порази я:<delimiter>на едър паяк язди рак.<delimiter>Върти се върху гъша шия<delimiter>кух череп със червен калпак;<delimiter>ей мелница във танц прикляква<delimiter>и махайки с крила, протраква —<delimiter>лай, кикот, пеене, свирня,<delimiter>човешки говор, тропотня.<delimiter>В миг изумена вижда тоя,<delimiter>що лятос, бе й се явил<delimiter>тъй страшен, но и толкоз мил —<delimiter>на нашия роман героя!<delimiter>Сред гостите на тоя дом<delimiter>към входа гледа крадешком.
<h1>XVIII</h1>
Той знак даде — те всички викат;<delimiter>той пие — пият и гълчат;<delimiter>засмее се — избухват в кикот,<delimiter>намръщи вежди — замълчат.<delimiter>Той тук е господарят, ясно;<delimiter>не й се струва тъй ужасно<delimiter>и тя, стаила дъх в уста,<delimiter>открехва малката врата.<delimiter>Но вятър лих нахлу тогава,<delimiter>светилиикът е угасен,<delimiter>а бесовският сбор — смутен;<delimiter>Онегин с блеснал поглед става,<delimiter>в миг стават всички — шум и вой.<delimiter>И към вратата тръгва той,
<h1>XIX</h1>
Да бяга иска тя, но всуе!<delimiter>Сковал нозете й страхът.<delimiter>Да вика — кой ли ще я чуе?<delimiter>Пресеква в гърлото гласът.<delimiter>Евгений бутва с крак вратата —<delimiter>и ето я сега момата!<delimiter>А бесовете — шумен рой,<delimiter>налитат с кикот, смях и вой.<delimiter>С очи, с крака, с хоботи криви,<delimiter>с езици кървави, с рога,<delimiter>с опашка, с ноктеста ръка<delimiter>или пък с пръсти костеливи<delimiter>я сочат всички, трополят —<delimiter>и — „Моя, моя е!“ — крещят.
<h1>XX</h1>
Не „Моя!“ — страшно той извика.<delimiter>Стопи се шайката в нощта.<delimiter>И отмаляла, бледна, тиха,<delimiter>сега сама е с него тя.<delimiter>Увлича я, след туй веднага<delimiter>на пейка в ъгъла я слага<delimiter>и скланя като влюбен мъж<delimiter>глава над нея. Изведнъж<delimiter>се втурна Олга с Ленски.<delimiter>Блясна отнейде светлина сега.<delimiter>Онегин махна със ръка,<delimiter>със злоба в погледа ужасна —<delimiter>и викна с грозен, гневен глас.<delimiter>А тя лежи почти в несвяст.
<h1>XXI</h1>
Високо спорят. Но посегна<delimiter>и Ленски той прободе с нож.<delimiter>Отчаян вик — и сянка легна,<delimiter>сгъсти се тягостната нощ.<delimiter>Във пропаст всичко се събори<delimiter>и Таня с вик очи отвори.<delimiter>Видя се в своето легло.<delimiter>По заскреженото стъкло<delimiter>зората лъч далечен мята.<delimiter>И ето нейната сестра,<delimiter>по-румена и от зора,<delimiter>отваря лекичко вратата.<delimiter>Не може тя да се сдържи<delimiter>„Какво сънува, ми кажи!“
<h1>XXII</h1>
Но Таня нищо не отвръща,<delimiter>забила в книгата очи,<delimiter>полека лист по лист обръща,<delimiter>не чува сякаш — и мълчи.<delimiter>А тази книга, що държеше,<delimiter>поетова творба не беше,<delimiter>с картини, с мъдрости, с живот.<delimiter>Но ни Вергилий, нито Скот,<delimiter>ни Стал, ни Байрон, ни Сенека,<delimiter>ни даже дамският журнал<delimiter>бе погледа й приковал.<delimiter>А беше то Мартин Задека,<delimiter>халдейски пръв мъдрец и сам<delimiter>съновник мъдър и голям.
<h1>XXIII</h1>
Това премъдро съчинение<delimiter>пътуващ някакъв книжар<delimiter>донесе в тяхното имение<delimiter>За него взе хитрецът стар,<delimiter>като прибави и „Малвина“,<delimiter>три рублички и половина,<delimiter>с граматика и том дебел<delimiter>творения на Мармонтел,<delimiter>две Петриади, книжка с басни<delimiter>От този ден незабравим<delimiter>Мартин Задека бе любим<delimiter>на Таня автор. Най-прекрасни<delimiter>съвети й дарява той,<delimiter>теши я в случаи безброй.
<h1>XXIV</h1>
Сънят й много я тревожи<delimiter>и помрачава й деня.<delimiter>Как много иска, а не може<delimiter>да изтълкува тя съня.<delimiter>Лежейки, в книгата се взира<delimiter>и в показалеца намира<delimiter>бор, буря, врана, еж, ела,<delimiter>лед, мечка, мостче, пън, скала<delimiter>и прочие… Съвет не дава<delimiter>Мартин Задека този път.<delimiter>А тъй злокобен е сънят —<delimiter>беда безспорна предвещава!<delimiter>Със този сън — и дни наред —<delimiter>умът й тъжен бе зает.
<h1>XXV</h1>
Но ето в розова одежда<delimiter>над хълма, вече разведрен,<delimiter>зората слънцето довежда,<delimiter>а с него — именния ден.<delimiter>Пристигат гости, пълнят двора,<delimiter>гъмжи у Ларини от хора:<delimiter>пристигат с глъч и препирни,<delimiter>с каляски, брички и шейни.<delimiter>При входа блъсканица става,<delimiter>във трема шум и суетня,<delimiter>във гостната — прием, шетня,<delimiter>смях на кърмачки, пъстра вряка,<delimiter>целувки, поздрави безкрай<delimiter>и детски плач, и кучи лай.
<h1>XXVI</h1>
Дебел, червен — добре охранен,<delimiter>дойде е жена си Пустяков;<delimiter>Гвоздин, на гол народ стопанин,<delimiter>контето местно — Петушков;<delimiter>Скотинини, със бели власи,<delimiter>почтена двойка с челядта си —<delimiter>от двегодишното дете<delimiter>до мъж, навършил трийсетте;<delimiter>и моят братовчед Буянов,<delimiter>фуражка кривнал, с пух покрит<delimiter>(познат на вас все в тоя вид);<delimiter>съветникът в оставка Фляков —<delimiter>измамник, лакомник и шут,<delimiter>с рушвети и сплетни прочут.
<h1>XXVII</h1>
И Харликови бяха тука,<delimiter>с мосьо Трике, познайник нов,<delimiter>французин с очила, с перука,<delimiter>дошел наскоро от Тамбов.<delimiter>За Таня чужденецът весел<delimiter>бе в джеба си куплет донесъл,<delimiter>що пели сте и вий сами:<delimiter>„Reveillez-vous, belle endormie.“<delimiter>Сред стари песни нейде бяха<delimiter>печатали и тоз куплет.<delimiter>Трике бе Досетлив поет,<delimiter>изрови го из алманаха<delimiter>и смело вместо belle Nina<delimiter>постави belle Tatiana.
<h1>XXVIII</h1>
Пристигна, стегнат в нова дреха,<delimiter>самият ротен командир,<delimiter>ерген — на майките утеха,<delimiter>на зрелите моми — кумир.<delimiter>Тук новина щастлива литва:<delimiter>на полка музиката идва!<delimiter>Да, сам полковникът я дал!<delimiter>Що радост е! Ще има бал!<delimiter>Тук-там подскачат вече двойки<delimiter>Но слагат обед. Под ръка<delimiter>вървят към масата така:<delimiter>до Таня — дълъг ред девойки,<delimiter>а срещу тях — мъже. Седят,<delimiter>като се кръстят и шептят.
<h1>XXIX</h1>
След малко приказките спират,<delimiter>устата дъвчат и мълчат.<delimiter>Чинии, вилици сервират<delimiter>и чаши стъклени звънят.<delimiter>Но много туй не продължава —<delimiter>отново се надига врява.<delimiter>Говорят всички: кой крещи,<delimiter>кой спори, смее се, пищи.<delimiter>Вратата се отваря: Ленски<delimiter>с Онегин влизат в този миг.<delimiter>„Ах, най-подир!“ — с любезен<delimiter>вик възкликва Ларина по женски.<delimiter>И прави място всеки тук<delimiter>да седнат те един до друг.
<h1>XXX</h1>
До Таня те се настаняват.<delimiter>А тя — по-бледа от луна,<delimiter>когато ясен ден изгрява,<delimiter>като подгонена сърна<delimiter>не вдига поглед: пламва цяла,<delimiter>от жар и задух премаляла.<delimiter>Не чула поздрава, мълчи,<delimiter>навежда, бедната, очи,<delimiter>едва със сълзите се бори.<delimiter>Миг още — ще припадне тя.<delimiter>Но с воля, с ум се овладя<delimiter>и колкото да отговори,<delimiter>две думи само промълви<delimiter>и пак до масата се сви.
<h1>XXXI</h1>
Сълзи, трагично-нервни сцени,<delimiter>каквито много бе видял,<delimiter>противни бяха на Евгений,<delimiter>достатъчно ги бе търпял.<delimiter>Чудак, дошел на празник скромен,<delimiter>ала завари пир огромен,<delimiter>сърдит бе той; а щом съзря<delimiter>как Таня в порив плах примря,<delimiter>намуси се, възнегодува;<delimiter>решил на Ленски да плати<delimiter>и здраво да си отмъсти,<delimiter>той почна вече да ликува<delimiter>и да превръща с тайна злост<delimiter>в карикатура всеки гост.
<h1>XXXII</h1>
Смущението на Татяна<delimiter>могъл би да съзре и друг,<delimiter>но в точеното бе отправен<delimiter>в туй време всеки поглед тук<delimiter>(за жалост малко пресолено);<delimiter>Билник с цимлянско засмолено<delimiter>след печеното бе редът<delimiter>на масата да поднесат;<delimiter>цял строй от чаши — дълги, тесни,<delimiter>ми спомниха за теб с печал,<delimiter>Зизй, вълшебен мой кристал,<delimiter>възпята в ранните ми песни,<delimiter>прекрасен съд, с любов налян,<delimiter>от който често бях пиян.
<h1>XXXIII</h1>
Изхвръкна тапата и ето —<delimiter>в билника виното тини.<delimiter>Туй чакал бе Трике с куплета,<delimiter>принуден дълго да търпи.<delimiter>Той става. Тишина настъпва.<delimiter>Татяна цялата изтръпва.<delimiter>Трике, изправил се така,<delimiter>запя фалшиво с лист в ръка.<delimiter>Постигна той успех огромен,<delimiter>похвален шум от вси страни.<delimiter>Смутена тя се поклони.<delimiter>Поет велик, но твърде скромен,<delimiter>за нея вдига чаша той<delimiter>и връчва й куплета свой.
<h1>XXXIV</h1>
Честитки почват оживени;<delimiter>отвръща тя; дойде редът<delimiter>да я приветствува и Евгений<delimiter>На бедната мома видът<delimiter>със тази морност, с тази вялост<delimiter>в душата му събуди жалост;<delimiter>той мълком й се поклони,<delimiter>но взорът му се проясни,<delimiter>огрял я тъжно-меланхолно.<delimiter>Бе трогнат нашият герой,<delimiter>или кокетничеше той —<delimiter>съзнателно или неволно?<delimiter>Но взорът нежност изяви<delimiter>и той Татяна оживи.
<h1>XXXV</h1>
Глъч, тропот; в гостната<delimiter>минава тълпата — истински порой.<delimiter>Така на цъфнала морава<delimiter>излита шумно пчелен рой.<delimiter>Сумти съсед срещу съседа,<delimiter>доволен другият го гледа;<delimiter>жени край огъня седят,<delimiter>девойки в ъгъла шептят.<delimiter>Зелени маси се поставят,<delimiter>играчи, както е редът,<delimiter>бостон и вист и този път<delimiter>увлечено ще разиграват,<delimiter>че са скучали дни наред<delimiter>и ще скучаят занапред.
<h1>XXXVI</h1>
Героите на вист откриха<delimiter>нов робер за девети път;<delimiter>местата тъкмо си смениха<delimiter>и виж, за чай дошел часът!<delimiter>Обичам времето да меря<delimiter>със обед, чай или вечеря;<delimiter>на село тъй постъпвах сам —<delimiter>часовник е стомахът там.<delimiter>Отново скобка ще отворя —<delimiter>признавам, честичко комай<delimiter>за гозби, танци, вино, чай<delimiter>по примера на Омир — споря.<delimiter>Кумир на трийсет векове,<delimiter>певец на дивни стихове.
<h1>XXXVII. XXXVIII. XXXIX</h1>
С чинийка парещ чай в ръката<delimiter>пирува пъстрият народ.<delimiter>Тук прозвучаха зад вратата<delimiter>в салона флейта и фагот.<delimiter>Под звуците им, цял ухилен,<delimiter>зарязал чая, с ром подсилен,<delimiter>покани Олга Петущков,<delimiter>за танци винаги готов,<delimiter>Татяна — Ленски, Харликова,<delimiter>преминала мома тя бе<delimiter>тамбовскйя поет пое,<delimiter>Буянов грабна Пустякова…<delimiter>В салона бързо се сгъсти<delimiter>и чудно хубав бал блести.
<h1>XL</h1>
В част първа още на романа<delimiter>описвах петербургски бал,<delimiter>но искам тъй да го подхвана,<delimiter>Албани както го е дал;<delimiter>отплеснак се с душа обзета<delimiter>от празни мисли за крачета<delimiter>на дами, срещани преди.<delimiter>Но днес по вашите следи,<delimiter>крачета, не вървя в заблуда!<delimiter>Избяга младостта от мен…<delimiter>Сега спокоен, вразумен,<delimiter>над своята творба се трудя:<delimiter>без отстъпления вървя<delimiter>сега във петата глава.
<h1>XLI</h1>
Развихрен, шеметен, безумен,<delimiter>подобен на живота млад,<delimiter>се вие валсът, вихър шумен,<delimiter>въртят се двойки — пъстър свят.<delimiter>С усмивка хитра и лукава<delimiter>към Олга твърдо се отправя<delimiter>Евгений — нашият герой.<delimiter>Край гостите върти я той,<delimiter>на стол я сетне настанява,<delimiter>обгръща я със поглед драг,<delimiter>говори нещо, после пак<delimiter>със нея валса продължава.<delimiter>И всеки там е удивен.<delimiter>Сам Ленски гледа изумен.
<h1>XLII</h1>
Мазурка гръмна… Нявга, помня,<delimiter>при тоя танц, със страст подет,<delimiter>кънтеше залата огромна,<delimiter>пращеше гладкият паркет,<delimiter>трепереха със звън стъклата;<delimiter>сега по женски господата<delimiter>се плъзгат — не звънтят стъкла<delimiter>Ала в градчета и села<delimiter>мазурката е съхранила<delimiter>ред свои хубости: подскок,<delimiter>мустаци, тропане със ток.<delimiter>Пред нея явно е без сила<delimiter>и модата, тиран признат<delimiter>на нашия модерен свят.
<h1>XLIII. XLIV</h1>
Буянов Ларини поведе<delimiter>напет към нашия герой.<delimiter>И Олга пак избрал от двете,<delimiter>във валса вихром влезе той.<delimiter>Пристъпва той със стъпка странна,<delimiter>към нея нежно се накланя<delimiter>и шепне блудкав мадригал,<delimiter>дланта й в своята прибрал.<delimiter>Запалва се самолюбиво<delimiter>лицето й в руменина,<delimiter>а Ленски гледа отстрана<delimiter>с негодувание ревниво;<delimiter>и след мазурката с поклон<delimiter>я кани сам на котильон.
<h1>XLV</h1>
„Не може.“ — „А защо?“ — „Не може…“<delimiter>С Онегин щяла… Просто тя<delimiter>му обещала. Боже, боже!<delimiter>Това от нейните уста!<delimiter>Възможно ли е? Недозряла,<delimiter>а станала кокотка цяла,<delimiter>научена на хитрини,<delimiter>готова днес да измени!<delimiter>Сразен от удара, ни дума<delimiter>не казва той; сподавил стои,<delimiter>излиза, иска своя кон —<delimiter>препуска. Само два куршума<delimiter>и нищо друго този път —<delimiter>съдбата му ще разрешат.
<h1>Глава шеста</h1>
<i>La, sotto, igiorni nubilosi e brevi.<delimiter>Nasce una gente a cui l’morir non dole.</i><delimiter>Petr
<h1>I</h1>
Веднага щом Владимир скри се,<delimiter>Онегин танца прекрати<delimiter>и отегчен, потъна в мисъл,<delimiter>доволен, че си отмъсти.<delimiter>А Олга с поглед Ленски дири.<delimiter>Къде е той? Не го намира.<delimiter>И тя, танцувайки, скучай,<delimiter>И котильонът няма край.<delimiter>Но свърши той. Вечеря слагат.<delimiter>След туй постелите гласят:<delimiter>на всички нужен е сънят —<delimiter>и гости, и стопани лягат.<delimiter>Освен Онегин. Той пое<delimiter>към къщи в пустото поле.
<h1>II</h1>
Край още топлата камина<delimiter>отпуснат хърка Пустяков,<delimiter>до свойта тежка половина.<delimiter>Гвоздин, Буянов, Петушков<delimiter>и Флянов, пак неразположен,<delimiter>налягали са кой как може.<delimiter>Трике и а пода е заспал<delimiter>с фланела, шапчица и шал.<delimiter>А там край Олга и Татяна<delimiter>девойките дълбоко спят.<delimiter>Едничка Таня в своя кът,<delimiter>от лунна светлина заляна,<delimiter>срещу прозореца без сън седи<delimiter>и тъжно гледа вън.
<h1>III</h1>
Появата му ненадейна<delimiter>и погледа му мигновен,<delimiter>и валсът със сестрата нейна,<delimiter>така пред всички изявен,<delimiter>до дън душа я разтревожи.<delimiter>Да проумее, тя не може<delimiter>и сякаш ледени ръце<delimiter>притискат нейното сърце —<delimiter>и сякаш на ръба на бездна<delimiter>стои със разум помрачен.<delimiter>„Загивам — шепне, — но за мен<delimiter>е сладко и така да чезна.<delimiter>Сърцето ми се примири.<delimiter>Любов не ще ми той дари.“
<h1>IV</h1>
Но ето друг пред моя взор е.<delimiter>Напред към новото лице.<delimiter>Наблизо там до Красногорье,<delimiter>на Ленски тихото селце,<delimiter>живее и до днес добрува<delimiter>и философствува, мъдрува<delimiter>Зарецки, комарджия стар,<delimiter>разбойнически главатар,<delimiter>трибун на кръчмите безспирен,<delimiter>сега улегнал и прибран,<delimiter>съпруг, макар и невенчан,<delimiter>почтен другар, помешчик мирен,<delimiter>прославен с честност, с добрини…<delimiter>Как този век се измени!
<h1>V</h1>
За дръзките му зли закачки<delimiter>лъстиво хвален бил навред;<delimiter>разправят, от петнайсет крачки<delimiter>улучвал асо с пистолет;<delimiter>веднъж — а то и днес се спомня —<delimiter>пиян-залян летял на коня<delimiter>в сражение, презрял смъртта,<delimiter>и храбро цопнал във калта.<delimiter>Французите пленили този<delimiter>нов Регул, на честта нов бог,<delimiter>готов да бъде пак залог,<delimiter>готов окови пак да носи,<delimiter>но само сутрин у Вери<delimiter>да се напива без пари.
<h1>VI</h1>
Шегуваше се той забавно:<delimiter>осмее важния глупец<delimiter>или умника метне славно<delimiter>с похватите на стар хитрец;<delimiter>при туй от всяка несполука<delimiter>извличаше добра поука,<delimiter>макар понякога и сам<delimiter>да биваше глупак голям.<delimiter>И спор повеждайки основен,<delimiter>бе духовит или пък тъп,<delimiter>понякога на думи скъп,<delimiter>друг път безкрайно многословен.<delimiter>Ту скара двама някой път,<delimiter>че те дуел си обявят,
<h1>VII</h1>
ту силом просто ги сдобрява,<delimiter>за да закуси после с тях<delimiter>и скришом да ги подиграва<delimiter>и прави пред света за смях.<delimiter>Sed alia tempora. Отлита<delimiter>накрай и смелостта честита<delimiter>(като съня на любовта.<delimiter>Зарецки, тих пред старостта,<delimiter>отглежда вишни и акации,<delimiter>за бури вече не ламти,<delimiter>живей като мъдрец почти,<delimiter>сади цвекло като Хораций,<delimiter>развъжда гъски. На писмо<delimiter>децата учи, на четмо.
<h1>VIII</h1>
Харесваше го наш Евгений<delimiter>не за сърцето — за ума<delimiter>и за различни разсъждения<delimiter>по разни поводи. Дома<delimiter>приемал бе съседа буден<delimiter>и хич затуй не бе учуден,<delimiter>когато днес Зарецки сам<delimiter>на съмване дойде насам.<delimiter>Той поздрави със вид приветен,<delimiter>усмихвайки се със очи,<delimiter>на нашия герой връчи<delimiter>бележка кратка от поета.<delimiter>Онегин мълком я пое.<delimiter>Разгъна я след туй. Тя бе
<h1>IX</h1>
една приятна, благородна<delimiter>покана, зов или картел;<delimiter>тя с хладния си тон го бодна:<delimiter>покана за дуел. Прочел,<delimiter>Онегин бързо се обърна<delimiter>към пратеника и отвърна<delimiter>със тон почтителен, суров —<delimiter>приема, винаги готов.<delimiter>След две-три думи разменени<delimiter>Зарецки сбогом си взема,<delimiter>че имал работа дома.<delimiter>И в този тежък миг Евгений,<delimiter>останал с мислите си сам,<delimiter>изпитваше неясен срам.
<h1>X</h1>
Той много, много разсъждава,<delimiter>разглеждайки се отстрана —<delimiter>осъди себе си тогава.<delimiter>Той, първо, имаше вина,<delimiter>че чувството свенливо, нежно<delimiter>бе подиграл така; небрежно;<delimiter>и второ: нека да сглупи<delimiter>поетът — млад е той, кипи, —<delimiter>простено му е; но Евгений,<delimiter>обикнал чистата душа,<delimiter>не трябваше да е маша<delimiter>на предразсъдъци презрени<delimiter>Не бе хлапак, а мъж със чест,<delimiter>безброй неща видял до днес…
<h1>XI</h1>
Могъл би с чувство да отвърне,<delimiter>а не като настръхнал звяр.<delimiter>Могъл би с благост да обгърне<delimiter>сърдечния си млад другар.<delimiter>Сега е късно да го стори:<delimiter>Намеси се на туй отгоре,<delimiter>и този стар сплетник нечист,<delimiter>бъбрив, неукротим софист.<delimiter>Би могъл просто със презрение<delimiter>да се отвърне от това.<delimiter>Но после хорската мълва?<delimiter>Или общественото мнение?<delimiter>Пружина на честта, кумир<delimiter>тя върти света безспир.
<h1>XII</h1>
С вражда нетърпелива в къщи<delimiter>очаква младият поет;<delimiter>и ето с отговор се връща<delimiter>велеречивият съсед.<delimiter>Сега ревнивецът ликува!<delimiter>Боеше се, че ще хитрува<delimiter>поразникът и със шега<delimiter>ще се измъкне и сега<delimiter>от удара, с душа несмела,<delimiter>или със тежък срам дори.<delimiter>Но не! Решено е. В зори<delimiter>при мелницата ще се стрелят —<delimiter>тъй както стреля враг врага:<delimiter>в главата или във крака.
<h1>XIII</h1>
Реши така да ненавиди<delimiter>кокетката, че не желай<delimiter>преди двубоя да я види.<delimiter>Разсеян броди. Но накрай<delimiter>той махна със ръка. И ето<delimiter>пое направо през полето<delimiter>към Ларини. Ще я смути,<delimiter>щом тъй внезапно се вести.<delimiter>Уви! Като преди е мила<delimiter>към бедния ревнивец тя:<delimiter>от входа просто полетя<delimiter>като надежда лекокрила,<delimiter>безгрижна, весела, добра.<delimiter>каквато вечно е била.
<h1>XIV</h1>
„Изчезнахте внезапно снощи,<delimiter>Защо?“ — посрещна го с въпрос.<delimiter>Обърка се, невлязъл още,<delimiter>и мълчалив провеси нос.<delimiter>И мигом ревността угаси и<delimiter>пред този взор, пред тази ясна,<delimiter>пред тази искрена душа,<delimiter>игрива, чиста — без лъжа,<delimiter>Той гледа Олга с умиление,<delimiter>уверен в нейната любов.<delimiter>Разкаян, вече е готов<delimiter>дори да проси извинение.<delimiter>Но няма думи, тръпне цял,<delimiter>щастлив е той и оздравял.
<h1>XV. XVI. XVII</h1>
Унил, замислен, няма сила,<delimiter>терзан от тъжна тегота,<delimiter>да спомене пред свойта мила<delimiter>за случката, за вечерта.<delimiter>„Ще бъда нейният спасител<delimiter>от оня ловък изкусител.<delimiter>И няма да я съблазни<delimiter>със неговите хитрини!<delimiter>И няма червеят злотворен<delimiter>да прояде това стъбло,<delimiter>и няма весело чело<delimiter>да клюмне тоя цвят разтворен!“<delimiter>То значи: на дуел съм аз<delimiter>в уречения вече час.
<h1>XVIII</h1>
Да би узнал, че люта рана<delimiter>Татянината гръд гори!<delimiter>Да би отгатнала Татяна,<delimiter>че утре, още във зори,<delimiter>Владимир, сляп във свойта злоба,<delimiter>с Онегин ще оспорва гроба,<delimiter>тя с любовта си може би<delimiter>враждата щеше да стопи.<delimiter>Ала за тази страст случайна<delimiter>не се догади никой там.<delimiter>Онегин беше просто ням.<delimiter>Татяна се топеше тайно.<delimiter>Бавачката й от това<delimiter>бе нещо схванала едва.
<h1>XIX</h1>
Таз вечер Ленски бе разсеян:<delimiter>ту мълчалив, ту весел пак:<delimiter>от муза който е лелея и,<delimiter>е винаги такъв чудак.<delimiter>Приседна той на клавикорда,<delimiter>изтръгна няколко акорда<delimiter>и вперил в Олга поглед жив,<delimiter>шепти: „Нима не съм щастлив?<delimiter>Но Ще си ходя. Става късно.“<delimiter>С девойката се той прости;<delimiter>сърнето, свило се, тупти,<delimiter>от мъка сякаш ще се пръсне.<delimiter>„Какво ви е?“ — чу сякаш в сън.<delimiter>„О, нищо!“ И след миг бе вън.
<h1>XX</h1>
Той в къщи двата пистолета<delimiter>прегледа, после ги прибра.<delimiter>След туй на светлината бледа<delimiter>Том Шилеров един избра —<delimiter>Но мисъл го обзема властна —<delimiter>той вижда Оленка прекрасна<delimiter>Непобедимата мечта<delimiter>го носи нейде по света.<delimiter>Затвори книгата. Тогава<delimiter>рой стихове написа той —<delimiter>с любовни глупости безброй.<delimiter>Прочита ги — и продължава —<delimiter>тъй както Делвиг сам твори<delimiter>пиян, възбуден до зори.
<h1>XXI</h1>
У мен са днеска стиховете —<delimiter>щастлив ги случай съхрани:<delimiter>„Къде, къде сте вий, кажете,<delimiter>на мойта пролет златни дни?<delimiter>Що утрешният ден ми носи?<delimiter>Напразни жалби, и въпроси,<delimiter>било, каквото е било,<delimiter>а бъдното — добре дошло.<delimiter>Дали ще ме срази стрелата,<delimiter>или ще прелети край мен?<delimiter>За всичко час определен<delimiter>е отредила нам съдбата.<delimiter>Благословен бъди ми, ден!<delimiter>И, мрак — бъди благословен!
<h1>XXII</h1>
Сдед тази нощ безмълвна,<delimiter>звездна ще заблести сияен ден.<delimiter>А аз — аз може би ще слезна<delimiter>в нощта на моя гроб студен.<delimiter>И Лета бавно ще погълне<delimiter>и дните ми, с надежда пълни,<delimiter>ще ме забрави, знам, светът,<delimiter>но ти, девойко, някой път<delimiter>ще идващ ли при мойта урна?<delimiter>Ще спомняш ли през порив мил,<delimiter>че той на теб бе посветил цвета<delimiter>на младостта си бурна?<delimiter>Сърдечна дружке, първа страст!<delimiter>Не ме забравяй, твой съм аз!“
<h1>XXIII</h1>
Така той пишеше мъгляво<delimiter>(и романтично) — но защо?<delimiter>Признавам си и аз направо<delimiter>не ми е много ясно то.<delimiter>Чак призори очи притворил<delimiter>и уморен, глава обронил,<delimiter>над модна дума — идеал —<delimiter>несетно Ленски бе заспал.<delimiter>Ала от сънната омая<delimiter>едва поетът бе обзет<delimiter>и придирчивият съсед<delimiter>нахлу във тихата му стая.<delimiter>„Часът е седем! Просто срам!<delimiter>Онегин сигур чака там!“
<h1>XXIV</h1>
Но той се лъжеше: Евгений<delimiter>все още спеше сън дълбок.<delimiter>Тъмите чезнат, разредени,<delimiter>петлите крякат до възбог.<delimiter>Небето вече просветлява<delimiter>и ето, слънцето изгрява,<delimiter>вихрушка бързо се върти<delimiter>и сняг изсипала, блести.<delimiter>А още на леглото меко<delimiter>Онегин спи в дълбок покой.<delimiter>Най-сетне се събужда той,<delimiter>завесата отдръпва леко<delimiter>и гледа: вън денят изгрял.<delimiter>И той е вече закъснял.
<h1>XXV</h1>
Звъни. Явява се веднага<delimiter>слугата му мосьо Гильо;<delimiter>халат и чехли му предлага,<delimiter>поднася начаса бельо.<delimiter>Онегин бързо се стъкмява<delimiter>и на слугата повелява<delimiter>оръжие да вземе той<delimiter>и го последва на двубой.<delimiter>В шейната сядат. През полето<delimiter>летят като с крила сега.<delimiter>Пристигат. Верният слуга<delimiter>донася двата пистолета,<delimiter>а друг конете прислони<delimiter>до двата дъба отстрани.
<h1>XXVI</h1>
Нетърпелив, отдавна Ленски<delimiter>на яза рамо бе опрял.<delimiter>Зарецки пък, механик селски,<delimiter>във хромела се беше взрял.<delimiter>Онегин идва с извинение.<delimiter>„Но вие — казва с удивление<delimiter>Зарецки — сте без секундант!“<delimiter>Класик в дуелите, педант,<delimiter>със тънко чувство за нещата —<delimiter>държеше ред да въведе —<delimiter>да не убиват как да е,<delimiter>а съобразно правилата,<delimiter>по древен ред неотменим.<delimiter>(Затуй похвала му дължим.)
<h1>XXVII</h1>
„Как! Водя! — казва му Евгений. —<delimiter>Другаря си, мосьо Гильо.<delimiter>Аз не предвиждам възражения,<delimiter>че той ще е избраник мой.<delimiter>Да, той е скромен, неизвестен,<delimiter>но то се знае — момък честен.“<delimiter>Зарецки само вежди сви.<delimiter>Онегин сухо промълви:<delimiter>„Да почнем ли?“ — „Добре тогава“ —<delimiter>отвърна Ленски. Ето на —<delimiter>до мелницата отстрана<delimiter>Зарецки с момъка застава.<delimiter>А двамата врази, уви,<delimiter>неловко свели са глави.
<h1>XXVIII</h1>
Врази! Но кой ги тъй настрои<delimiter>един към друг? Съдбата зла?<delimiter>До неотдавна като свои<delimiter>трапеза, мисли и дела<delimiter>деляха те. А днес със злоба,<delimiter>с омраза дива тук пред гроба,<delimiter>като че кръвни врагове<delimiter>на скарани семейства две,<delimiter>във страшен сън са сякаш сбрани.<delimiter>Кой, кой ще се усмихне пръв,<delimiter>дорде не е пролята кръв —<delimiter>и дружба нова ще подхване?<delimiter>От срам лъжовен, за беда,<delimiter>бои се светската вражда!
<h1>XXIX</h1>
Две цеви блеснаха злокобно.<delimiter>Звънти по шомпола чукът.<delimiter>Куршуми пъхат. Щраква пробно<delimiter>ударникът за първи път.<delimiter>Барут се сипва — струйка сива.<delimiter>Назъбеният кремък бива<delimiter>по-здраво с винта закрепен.<delimiter>Зад пън се скри Гильо смутен.<delimiter>Зарецки много се не мая:<delimiter>отмери трийсет крачки той,<delimiter>разведе — опитен в двубой —<delimiter>другарите към двата края.<delimiter>И всеки, хвърлил плащ сега,<delimiter>застана с пистолет в ръка.
<h1>XXX</h1>
„Сега се приближете.“ Бавно,<delimiter>със още спуснати ръце,<delimiter>пристъпват тихо, твърдо, равно<delimiter>един към друг със хлад в сърце<delimiter>по четри стъпки отброени.<delimiter>И своя пистолет Евгений,<delimiter>вървейки все тъй по снега,<delimiter>насочи пръв срещу врага.<delimiter>Пристъпил, Ленски също свари<delimiter>противника да изпревари,<delimiter>уж се прицели, зажумя —<delimiter>но… в миг Евгений изгърмя<delimiter>и мълком бедният поет<delimiter>изпусна своя пистолет.
<h1>XXXI</h1>
С ръка на гръд се олюлява<delimiter>и пада тихичко, без стон.<delimiter>Смъртта очите замъглява.<delimiter>Така по гол планински склон,<delimiter>на зимно слънце заблестяла,<delimiter>се свлича бавно преспа бяла.<delimiter>Облян от трънен хлад за миг —<delimiter>Онегин идва с бледен лик,<delimiter>зове го, гледа го смутено…<delimiter>Напразно: младият певец<delimiter>го няма… вече е мъртвец.<delimiter>Изви се буря — поразено<delimiter>вехна цветето в зори,<delimiter>в олтара огън не гори…
<h1>XXXII</h1>
Тъй проснат на снега остана,<delimiter>и осени го с мир смъртта.<delimiter>Димеше топлата му рана<delimiter>се изцеждаше кръвта.<delimiter>А само миг изминал беше,<delimiter>откак сърцето му туптеше<delimiter>с вражда, надежда и любов…<delimiter>Сега не чува ничий зов:<delimiter>като във къща запустяла<delimiter>е тихо в него. Няма кой<delimiter>да оживи тоз глух покой<delimiter>и мъртвицата занемяла.<delimiter>Стопанка няма. „Де е тя?“<delimiter>От нея няма й следа.
<h1>XXXIII</h1>
Приятно е със епиграма<delimiter>да подлудиш врага заклет,<delimiter>да гледаш яростта голяма,<delimiter>рогата, сведени напред,<delimiter>да слушаш как ръмжи, роптае,<delimiter>срамувайки се да признае,<delimiter>да зареве: това съм аз!<delimiter>О, как приятно е тогаз!<delimiter>А най-приятно е в мълчание<delimiter>стаил в душата чувство зло,<delimiter>да целиш бледото чело<delimiter>от благородно разстояние.<delimiter>Но да го проснеш мъртъв? Знам —<delimiter>не ще да е приятно вам!
<h1>XXXIV</h1>
Какво ли пък, ако с куршума,<delimiter>от теб изстрелян, си убил<delimiter>свой млад приятел, който с дума<delimiter>и с поглед те е оскърбил<delimiter>или на чашка, в разправия,<delimiter>засегнал си го ти самия —<delimiter>и в яд избухнал, гордо<delimiter>той извикал те е на двубой?<delimiter>Какво изпитал би тогава,<delimiter>ако пред тебе е прострян,<delimiter>с мъртвешка бледина облян,<delimiter>започнал да се вкочанява,<delimiter>и твоят вик отчаян, глух<delimiter>не трогва неговия слух?
<h1>XXXV</h1>
Със страшна мъка във гърдите<delimiter>и стиснал своя пистолет,<delimiter>Онегин гледа… „Що?“…„Убит е!“ —<delimiter>отсича мрачният съсед.<delimiter>Убит!… Онегин цял изтръпва<delimiter>и от мъртвеца се отдръпва.<delimiter>Зарецки слага сам смутен<delimiter>в шейната си трупа студен<delimiter>и от съдбовната поляна<delimiter>към къщи го покарва той,<delimiter>Пръхтят конете без покой,<delimiter>юздите мокрят с бяла пяна<delimiter>и вихрено като с криле<delimiter>летят през снежното поле.
<h1>XXXVI</h1>
Другари, жалко за поета,<delimiter>напуснал рано тоя свят,<delimiter>с душа от пориви обзета,<delimiter>с надежди, още в своя цвят.<delimiter>Къде сте, пламенни копнежи,<delimiter>вий, смели хубави стремежи,<delimiter>високи чувства и мечти,<delimiter>вълнували гръдта преди?<delimiter>Къде сте, трепети любовни,<delimiter>стремления за труд голям<delimiter>и страх пред иизости,<delimiter>и срам? И вие, блянове чаровни,<delimiter>видения на красота<delimiter>и на поезия света!?
<h1>XXXVII</h1>
Роден за слава засияла<delimiter>или за благо на света,<delimiter>би лирата му прогърмяла<delimiter>навред със ясна красота,<delimiter>от бъдни векове подета.<delimiter>След време може би поета<delimiter>достигнал би висока чест.<delimiter>В злочестата му сянка днес,<delimiter>в мълчанието на сърцето<delimiter>умира тайната за нас,<delimiter>зовящият замлъкнал глас<delimiter>е вече там отвъд, отгдето<delimiter>не ще достигне ничий зов<delimiter>ни свят народен благослов.
<h1>XXXVIII. XXXIX</h1>
А участ може би по друга<delimiter>го чакаше — и други дял<delimiter>Довел би в своя дом съпруга,<delimiter>след младостта си охладнял<delimiter>Навеки музите забравил,<delimiter>на село би се забавлявал<delimiter>по-скромно радостен, рогат<delimiter>Би носил подплатен халат,<delimiter>от чужда скръб неразтревожен,<delimiter>би ял и пил, би дебелял<delimiter>и от подагра заболял,<delimiter>в леглото би завършил божем<delimiter>броените си земни дни —<delimiter>сред челяд, лекари, жени.
<h1>XL</h1>
Но тъй ли, инак ли — мечтател,<delimiter>поет и годеник честит,<delimiter>той бе от своя пръв приятел<delimiter>тъй неочаквано убит!<delimiter>И там, край селото, в което<delimiter>живял бе с песни във сърцето,<delimiter>два бора редом се вишат;<delimiter>под тях долините блестят,<delimiter>потоци шумолят, сребреят.<delimiter>Орач отдъхва в тоя кът;<delimiter>жетварки дойдат някой път<delimiter>звънливи стомни да налеят;<delimiter>край ручея, що там струи —<delimiter>прост паметник сега стои.
<h1>XLI</h1>
Под него (дъжд като удари<delimiter>по злака, дето там расте),<delimiter>запял за волжките рибари,<delimiter>овчар цървула си плете;<delimiter>и гражданка, дошла на село,<delimiter>когато по полята смело<delimiter>лети през лятото на кон,<delimiter>щом доближи до тоя склон,<delimiter>пред паметника спира коня,<delimiter>отмята с трепетна ръка<delimiter>прозрачния воал. Така<delimiter>от своя кон прочита оня<delimiter>прост надпис; нежните<delimiter>очи замрежат сълзи. Тя мълчи.
<h1>XLII</h1>
Полето бавно прекосява<delimiter>унесена в една мечта<delimiter>и дълго, дълго размишлява<delimiter>на Ленски за съдбата тя.<delimiter>„Къде е Олга? — тя се пита. —<delimiter>— И, страда ли? Или честита<delimiter>живее вече без тъга?<delimiter>Сестра и де ли е сега?<delimiter>И где ли скита днес беглеца<delimiter>по хората, немил-недраг,<delimiter>навъсен, отегчен чудак,<delimiter>другар-убиец на певеца?“<delimiter>На всичко туй — щом дойде час,<delimiter>пред вас ще отговоря аз.
<h1>XLIII</h1>
Но не сега. Макар героя<delimiter>сърдечно да обичам аз,<delimiter>но без да ща, на мисъл своя<delimiter>отдавам се във тоя час.<delimiter>За прозата настъпва време,<delimiter>тя римите ще ми отнеме.<delimiter>И аз — признавам си с тъга —<delimiter>лениво следвам ги сега.<delimiter>Перото вече без охота<delimiter>по листа драска и скрипти;<delimiter>по-хладни мисли и мечти,<delimiter>по-строги грижи сред живота<delimiter>и в тишина, и в светски шум<delimiter>тревожат морния ми ум.
<h1>XLIV</h1>
Така сменяваме неволно<delimiter>мечта с мечта, печал с печал;<delimiter>но свива се сърцето болно —<delimiter>за всичко прежно му е жал.<delimiter>Мечти! Къде е вашта сладост<delimiter>и вечната й рима младост?<delimiter>Нима за мене в тоя свят<delimiter>увяхна веселият цвят?<delimiter>Нима е вярно — не сънувам,<delimiter>че мойта пролет отлетя<delimiter>и няма да се върне тя<delimiter>(туй казвам, без да се шегувам)?<delimiter>И гостенин на таз земя,<delimiter>навършвам трийсетте? Нима?
<h1>XLV</h1>
И тъй, на свойто пладне в зноя<delimiter>съм стигнал вече, виждам аз.<delimiter>Да се простим, о младост моя,<delimiter>със теб другарски в този час!<delimiter>Благодаря за тез наслади,<delimiter>тъги и мъки, що ми даде!<delimiter>За всеки пир и празник мой,<delimiter>за твоите дарове безброй…<delimiter>Благодаря ти откровено.<delimiter>В тревоги, в бури, в унес тих<delimiter>от тебе аз се насладих.<delimiter>Достатъчно. Със прояснена душа<delimiter>се впускам в равен път!<delimiter>за да отдъхне мойта гръд.
<h1>XLVI</h1>
Да се озърна пак. В полята,<delimiter>в селцето — в тези глушини —<delimiter>със страсти, с блянове в душата<delimiter>прекарах аз не малко дни.<delimiter>Вълнувай, младо вдъхновение,<delimiter>пак моето въображение,<delimiter>долитай често в моя кът —<delimiter>да не задрямва в мен духът;<delimiter>не позволявай на сърцето<delimiter>да коравее в бъдни дни,<delimiter>най-после да се вкамени<delimiter>сред светското мъртвило, дето,<delimiter>замаян като в блато с вас,<delimiter>другари, се намирам аз.
<delimiter>
<delimiter>
<h1>Глава седма</h1>
<i>Москва, Росии дочь любима<delimiter>где равную тебе сыскать?</i><delimiter>Дмитриев<delimiter><i>Как не любить родной Москвы?</i><delimiter>Баратинский<delimiter><i>Гоненье на Москву! Что значит видеть свет!<delimiter>Где ж лучше?<delimiter>Где нас нет.</i><delimiter>Грибоедов
<h1>I</h1>
От пролетното слънце веч.<delimiter>снегът на хълмите изтля<delimiter>на мътни ручеи потече<delimiter>към наводнените поля.<delimiter>Природата през сън усеща,<delimiter>с усмивка пролетта посреща.<delimiter>Синеят ведри небеса.<delimiter>Прозрачни още дървеса<delimiter>като във пух се зеленеят.<delimiter>От кошера пчели летят<delimiter>прашец в полята да сберат.<delimiter>Долини съхнат и пъстреят,<delimiter>стада звънят и славей пак<delimiter>запява в тъмния шубрак.
<h1>II</h1>
Тъжа при твоята поява,<delimiter>о пролет! Време за любов!<delimiter>Каква притома завладява<delimiter>сърцето ми при твоя зов!<delimiter>Как тежко мойта гръд въздъхне,<delimiter>когато ме в лицето лъхне<delimiter>дошлата откъм юг вълна<delimiter>сред мойта селска тишина!<delimiter>Нима отвикнах от наслада,<delimiter>та всичко, що живот вести,<delimiter>ликува, радва се, блести,<delimiter>навява мъка и досада<delimiter>на морната душа и плът<delimiter>и тъмен е за мен светът?
<h1>III</h1>
Или препълнен с радост жива,<delimiter>възвратът мил на пролетта<delimiter>ни спомня загуба горчива<delimiter>с шума на новите листа?<delimiter>Или душата е смутена<delimiter>пред тази гледка оживена,<delimiter>че няма да се възроди<delimiter>живот увехнал във гърди?<delimiter>А може би за друга пролет,<delimiter>изпълнена със шум и звън,<delimiter>си спомняме като насън,<delimiter>копнее в поетичен полет<delimiter>за друга някаква страна,<delimiter>за чудна нощ и за луна…
<h1>IV</h1>
Послушайте, добри ленивци,<delimiter>епикурейци-мъдреци,<delimiter>заседнали дома щастливци,<delimiter>на Левшин ревностни четци,<delimiter>вий, градски дами неспокойни,<delimiter>и вий, приамовци достойни —<delimiter>зове ви в село пролетта<delimiter>с цветя, чист въздух, топлота,<delimiter>зове с разходки вдъхновени<delimiter>сред нощи, пълни с нега, чар…<delimiter>Навън, другари — млад и стар —<delimiter>кои в карета настанени,<delimiter>кои във пощенска кола, —<delimiter>навън, че пролет е дошла!
<h1>V</h1>
И ти, читателю охолен,<delimiter>що зиме си гулял в града<delimiter>на бал и пир — във устрем волен<delimiter>литни сега на свобода!<delimiter>Със мойта муза ти послушай<delimiter>шума на бистър горски ручей<delimiter>или в дъбравата постой,<delimiter>там, дето нашият герой<delimiter>с душа ленива и унила<delimiter>през зимата, отшелник цял,<delimiter>в съседство с Таня бе живял,<delimiter>мечтателката моя мила,<delimiter>и дето сетне, за беда,<delimiter>остави горестна следа.
<h1>VI</h1>
Сред хълми там селце се гуши<delimiter>поточе в китната лъка<delimiter>покрай горичка лъкатуши,<delimiter>тече към близката река.<delimiter>Там шипков храст се розовее<delimiter>и влюбен славей нощем пее;<delimiter>два бора клонести стърчат<delimiter>край глъхнал гроб във тоя кът.<delimiter>Там камък бял се спотаява,<delimiter>на него надписът гласи:<delimiter>„Владимир Ленски тук лежи,<delimiter>убит тогава и тогава…<delimiter>на чест любовна рицар клет.<delimiter>Почивай, юноша-поет!“
<h1>VII</h1>
Лети поточето, ромони;<delimiter>понявга ранният ветрец<delimiter>заклатил боровите клони,<delimiter>над гроба люшкаше венец.<delimiter>Бе време — тихо в късна доба<delimiter>две дружки идваха на гроба,<delimiter>прегърнеха се, свели лик,<delimiter>със плач пред лунния светлик.<delimiter>Но днес забрава го покрива.<delimiter>Следи към него не личат.<delimiter>Пастирът само в този кът —<delimiter>стар, хилав — още се отбива,<delimiter>плете цървул като преди<delimiter>и песен горестна реди.
<h1>VIII. IX. X</h1>
Мой беден Ленски! Тя не страда,<delimiter>плача си скоро тя надви.<delimiter>Изменя годеница млада<delimiter>на своята печал, уви!<delimiter>По друг наскоро се увлече,<delimiter>друг нейните сълзи пресече,<delimiter>успя скръбта й да приспи —<delimiter>улан с любов я заслепи,<delimiter>улан й заплени сърцето…<delimiter>И пред олтара под венец<delimiter>стои тя с този хубавец,<delimiter>свенливо свела си лицето,<delimiter>с усмивка, с грейнали очи,<delimiter>в които скрита страст личи,
<h1>XI</h1>
Мой клет певец! В нощта задгробна,<delimiter>в пределите на вечността,<delimiter>смути ли го вестта злокобна,<delimiter>че с друг изневери му тя?<delimiter>Или в безчувствие край Лета<delimiter>блажено е приспан поета<delimiter>и от света затворен, ням.<delimiter>не го смущава нищо там?…<delimiter>Така напуснем ли живота,<delimiter>забрави ни съвсем светът:<delimiter>другарят, милата, врагът<delimiter>замлъкнат. Само за имота<delimiter>наследниците в злобен хор<delimiter>започнат непристоен спор.
<h1>XII</h1>
И скоро без гласа на Оля<delimiter>замрягна Ларини домът.<delimiter>Уланът тръгна по неволя<delimiter>след полка с нея, в дълъг път.<delimiter>Старицата едва бе жива,<delimiter>Когато с плач и скръб горчива<delimiter>изпрати свойта дъщеря;<delimiter>Татяна сълзите възпря,<delimiter>но тиха, от печал обзета,<delimiter>тя смъртно бледа се яви,<delimiter>за сбогом нещо промълви<delimiter>при впрегнатата вън карета<delimiter>и сред прощална суетня<delimiter>изпрати младите и тя.
<h1>XIII</h1>
И сякаш през мъгла Татяна<delimiter>ги проследи как чезнат те…<delimiter>И тя сама, сама остана!<delimiter>Другарката и от дете,<delimiter>любимата й гълъбица,<delimiter>добрата, родната сестрица —<delimiter>във грижи дружка, в радостта<delimiter>навеки си отиде тя!<delimiter>Безцелно броди, няма мира,<delimiter>поглежда двора опустял,<delimiter>градината…навред печал,<delimiter>утеха в нищо не намира…<delimiter>Сърцето люта скръб терзай.<delimiter>Готова е да заридай.
<h1>XIV</h1>
И в тази самота жестока<delimiter>по-силно я страстта гори<delimiter>и за Онегин по-дълбока,<delimiter>по-страшна мъка я мори.<delimiter>Тя няма вече да го види;<delimiter>тя трябва да възненавиди<delimiter>убиеца на своя брат…<delimiter>Той, клетникът, загина млад,<delimiter>а никой го не помни; ето,<delimiter>любимата му е при друг.<delimiter>И неговата памет тук<delimiter>изчезна като дим в небето;<delimiter>днес две сърца по някой път<delimiter>за него може би тъжат…
<h1>XV</h1>
Тих заник. Сводът потъмнява.<delimiter>Поток струи, едва шуми.<delimiter>С бръмчене бръмбар прелетява.<delimiter>Край светлата река дими<delimiter>рибарски огън. Замечтана,<delimiter>под лунна светлина Татяна<delimiter>на хълм възлиза, сред степта,<delimiter>от своя — водена — мечта,<delimiter>От хълма, долу в здрачината,<delimiter>тя вижда селище, стени<delimiter>и господарски дом встрани<delimiter>с огромен парк откъм реката.<delimiter>Тя гледа с пламнало лице<delimiter>и с развълнувано сърце.
<h1>XVI</h1>
Съмненията я смущават. „Да сляза ли?<delimiter>Та той не е отдавна тук…<delimiter>Не ме познават…<delimiter>Да хвърля поглед бърз поне…“<delimiter>И ето слиза тя от хълма,<delimiter>върви със странни чувства пълна…<delimiter>Задъхана, с учуден взор<delimiter>тя влиза в глъхналия двор.<delimiter>Върху й с лай се спускат псета.<delimiter>При нейния изплашен вик<delimiter>момчета се притичват в миг.<delimiter>Под тяхна е закрила взета<delimiter>госпожицата — не без бой<delimiter>замлъкна кучешкия вой.
<h1>XVII</h1>
„Ще мога ли — Татяна пита —<delimiter>да видя хубавия дом?“<delimiter>И към Анися тая свита<delimiter>за ключа припна бързешком.<delimiter>Анися се яви, отвори<delimiter>и Таня, без да проговори,<delimiter>пристъпи в къщния покой,<delimiter>де бе живял доскоро той.<delimiter>Видя билярд, на него — щека,<delimiter>на смачканото канапе<delimiter>камшик манежен сложен бе.<delimiter>Анися промълви полека:<delimiter>„Ей до камината… ей там…<delimiter>седеше господарят сам.“
<h1>XVIII</h1>
Зимъс седяха в тази стая<delimiter>със Ленски, клетия съсед,<delimiter>А заповядайте и в тая —<delimiter>тя беше негов кабинет.<delimiter>Тук пиеше кафе, седеше,<delimiter>изслушваше доклад, четеше,<delimiter>и ден след ден така вървя…<delimiter>И старият си тук живя.<delimiter>Понявга, сложил очилата,<delimiter>той сядаше в неделен ден<delimiter>на карти да играе с мен.<delimiter>Дано блаженство на душата<delimiter>му бог даде във рая свой,<delimiter>а тук на костите — покой!
<h1>XIX</h1>
Татяна гледа умилено<delimiter>към всяко нещо в този кът<delimiter>и струва й се то безценно,<delimiter>то пълни морната й гръд<delimiter>с полумъчителна отрада:<delimiter>в средата масата с лампада,<delimiter>с куп книги; старото кресло;<delimiter>постланото с килим легло;<delimiter>прозорецът при здрача лунен<delimiter>и гледката в светлика блед;<delimiter>на Байрон цветният портрет<delimiter>и статуйката — мъж чугунен<delimiter>със шапка, свъсено лице<delimiter>и скръстени отпред ръце.
<h1>XX</h1>
И в модната килия Таня<delimiter>като замаяна стои. Но хлад повея.<delimiter>Късно стана. Долината се спотаи.<delimiter>Унася се във сън гората;<delimiter>За хълма скрива се луната.<delimiter>А пилигримката сама<delimiter>се стяга вече за дома<delimiter>И скрила своето вълнение,<delimiter>с въздишка, притаена в гръд,<delimiter>обратния поема път,<delimiter>като поисква разрешение<delimiter>понявга да я пускат те,<delimiter>тук разпи книжки да чете.
<h1>XXI</h1>
При портата се спря, прости се<delimiter>с прислужницата; но след ден<delimiter>тя още сутринта яви се<delimiter>във тоя дом усамотен.<delimiter>И в кабинета изоставен,<delimiter>а може би съвсем забравен,<delimiter>сама най-после се видя<delimiter>и дълго, дълго плака тя.<delimiter>След туй със книгите зае се.<delimiter>Изпърво хвърли бегъл взор,<delimiter>но спря я странният подбор;<delimiter>във четене се тя унесе<delimiter>с духовна жажда, страст дори,<delimiter>и друг, нов свят й се откри.
<h1>XXII</h1>
Макар да знаем, че Евгений<delimiter>със книгите се бе простил,<delimiter>но някои творби по-ценни<delimiter>все пак той беше пощадил:<delimiter>певеца горд на Дон Жуана<delimiter>и още няколко романа,<delimiter>творения от този век,<delimiter>в които днешният човек<delimiter>е обрисуван доста верно:<delimiter>безнравствен, с дребнички дела,<delimiter>с душа себична, суха, зла<delimiter>и склонна към мечти безмерно,<delimiter>о ожесточен кьм всичко ум,<delimiter>кипящ сред празно вдиган шум.
<h1>XXIII</h1>
Места се срещат подчертани, —<delimiter>от нокът белег там личи;<delimiter>по-живо биват приковани<delimiter>към тях моминските очи.<delimiter>За нея всеки знак е ясен:<delimiter>личи с какво е бил съгласен<delimiter>и от какво пък — поразен,<delimiter>когато чел е някой ден.<delimiter>Понявга взорът й се спира<delimiter>На отбелязан с молив ред…<delimiter>Така душата му навред<delimiter>неволно израз тук намира<delimiter>ту с думичка или с въпрос,<delimiter>ту с кръстче или с белег прост.
<h1>XXIV</h1>
Тя почва да разбира тоя,<delimiter>когото срещна в свод път<delimiter>и който й разби покоя<delimiter>по волята на властен съд;<delimiter>за нея става той по-ясен;<delimiter>чудак печален и опасен,<delimiter>от ада ли създаден бе<delimiter>или от светлото небе?<delimiter>Какво е? Дух с мечти безплодни?<delimiter>Нищожен призрак? Франт ли наш?<delimiter>Московец ли в Харолдов плащ,<delimiter>жив речник ли на думи модни,<delimiter>подобие на чужд герой!?…<delimiter>Или пародия е той?
<h1>XXV</h1>
Нима тя думата разчете?<delimiter>Реши загадката? Нима?<delimiter>Седи тя. Бягат часовете.<delimiter>В туй време майка й дома<delimiter>за нея водеше беседа сама<delimiter>със двамата съседа.<delimiter>Отдавна чакаха я те.<delimiter>„Какво? Та тя не е дете —<delimiter>с въздишка старата им каза.<delimiter>— Достатъчно седя, ами —<delimiter>ще трябва да се задоми;<delimiter>макар че всекиго отряза:<delimiter>не щяла! Скита по цял ден<delimiter>в гората с вид опечален!“
<h1>XXVI</h1>
— Не е ли влюбена? — „В кого ли?<delimiter>Буянов я иска — не щя.<delimiter>И Петушков напразно моли —<delimiter>отказа и на него тя.<delimiter>Пихтин, хусарят, ни гостува<delimiter>и влюбен в нея, прави, струва!…<delimiter>Дано, си рекох… Но къде!<delimiter>И тук до сватба не дойде.“<delimiter>— Ех, майко, що се кахърите?<delimiter>В Москва идете най-подир<delimiter>на моминия панаир!<delimiter>„Не стигат, братко мой, парите.“<delimiter>— Е, зимата престойте там,<delimiter>аз мога взаем да ви дам.
<h1>XXVII</h1>
Разумния съвет приела,<delimiter>старицата след ден, след два<delimiter>решение бе вече взела<delimiter>да карат зимата в Москва.<delimiter>И Таня слуша новината.<delimiter>На съд тя скоро, непозната,<delimiter>ще се представи пред света<delimiter>с провинциална простота,<delimiter>с обноски сдържано свенливи,<delimiter>с премяна, с накит закъснял;<delimiter>със склад от думи остарял;<delimiter>ще срещне взори насмешливи<delimiter>на дами и контета рой…<delimiter>О, по-добре в гората стой!
<h1>XXVIII</h1>
Щом стане сутрин, към полето<delimiter>сега тя бърза да върви<delimiter>и с умиление в сърцето<delimiter>оглежда всичко и мълви:<delimiter>„Прощавайте, долини мирни,<delimiter>и вий, гори, полета ширни,<delimiter>вий, хълми, ручеи, трева,<delimiter>и ти, небесна синева!<delimiter>Прощавай, весела природо!<delimiter>Аз сменям свидните места<delimiter>със свят на шум и суета!…<delimiter>Прощавай, моя ти свободо!<delimiter>Къде отивам аз? Не знам…<delimiter>Съдбата що ми готви там?“
<h1>XXIX</h1>
Разходките по-дълго траят:<delimiter>ту хълм, ту ручейче сега<delimiter>със свойта прелест я омаят —<delimiter>застане тя пред тях с тъга.<delimiter>Горичките, лъките гледа —<delimiter>като с приятели в беседа<delimiter>тя дълго нещо им шепти.<delimiter>Но бързо лятото лети.<delimiter>Ей златна есен листи рони.<delimiter>Природата е в бледен чар —<delimiter>безмълвно готвен жертвен дар…<delimiter>И ето, облаци подгонил,<delimiter>зави, задуха лих горняк —<delimiter>вълшебна Зима идва пак.
<h1>XXX</h1>
Дойде, развя парцали бели<delimiter>по дъбови клонаци тя;<delimiter>и метна губери дебели<delimiter>по хълмове, поля, къщя.<delimiter>Покрила с тях и ледовете,<delimiter>сравни реката с бреговете.<delimiter>Зарадва, ни и ни плени<delimiter>тя, майка-Зима, с лудини.<delimiter>Не радва й се само Таня<delimiter>Не хуква дая срещне пак,<delimiter>да вдъхне мраз, да грабне сняг<delimiter>от свелата бял покрив баня —<delimiter>да освежи лице и гръд;<delimiter>очаква я невесел път.
<h1>XXXI</h1>
Отсрочка стана, сетне — втора;<delimiter>последен срок — и ето на:<delimiter>преглеждат и потягат в двора<delimiter>слугите старата шейна.<delimiter>От три кочии е обозът,<delimiter>покъщнина със тях ще возят;<delimiter>сандъци, тенджери, котли,<delimiter>постелки, клетки със петли,<delimiter>възглавници, сладка в буркани,<delimiter>завивки, гъби във гърне,<delimiter>столове и… какво ли не.<delimiter>Слугини плачат, вкуп събрани,<delimiter>а край обора — глъч и звън:<delimiter>изкарват всички кранти вън.
<h1>XXXII</h1>
В шейните впрягат ги; подават<delimiter>готвачите храна за път;<delimiter>кочиите грамади стават;<delimiter>колари и жени гълчат.<delimiter>Ей кочияш брадат се мята<delimiter>на кранта мършава, космата.<delimiter>А купът от слуги расте:<delimiter>сбогуват се при входа те.<delimiter>Пое возилото почтено<delimiter>и мина входната врата.<delimiter>„Простете, хубави места!<delimiter>Прости, гнездо уединено!<delimiter>Ох, ще те видя ли, мой кът?…“<delimiter>И сълзите текат, текат.
<h1>XXXIII</h1>
Когато нашата просвета<delimiter>прекрачи днешните межди<delimiter>(пет века След като покрета),<delimiter>тя всичко, знам, ще уреди.<delimiter>Тогаз ще подобрят наверно<delimiter>и наште пътища безмерно —<delimiter>ще свържат и ще пресекат<delimiter>в Русия всеки роден кът.<delimiter>Мосгове сьс дьги широки<delimiter>ще се извият над води;<delimiter>потомьк дръзко ще гради<delimiter>през урви сводове високи;<delimiter>ще има станции по план,<delimiter>на всяка станция — и хан.
<h1>XXXIV</h1>
Днес път ли, мост ли, дето минеш,<delimiter>все лоши; станции — за срам;<delimiter>не дават миг да си починеш<delimiter>бълхи и дървеници там.<delimiter>Не срещаш хан; а в хижа хладна<delimiter>виси ей тъй, с надутост гладна,<delimiter>стар лист за ястия, превит,<delimiter>и дразни твоя апетит.<delimiter>В туй време селски два циклопа<delimiter>пред бавно тлеещ огън тук<delimiter>лекуват грубо с руски чук<delimiter>изделието на Европа<delimiter>и дават своя благослов<delimiter>на всеки коловоз и ров.
<h1>XXXV</h1>
Затуй пък зиме — път чудесен:<delimiter>покрил е всеки трап снегът.<delimiter>Като стиха на модна песен<delimiter>е гладък тоя снежен път.<delimiter>Подвикват кочияши бойки,<delimiter>летят неуморими тройки<delimiter>и мяркат се пред твоя взор<delimiter>ред стълбове като стобор.<delimiter>За жалост Ларина пътува<delimiter>със своите собствени коне,<delimiter>от превоз да спести поне…<delimiter>А Таня… тя се налюбува<delimiter>на наште скучни равнини:<delimiter>пътуват вече седем дни.
<h1>XXXVI</h1>
Но ето — блясват пред очите<delimiter>в обистрената синева<delimiter>със златни кръстове главите<delimiter>на белокаменна Москва.<delimiter>Как гледах, братя, с благодарни<delimiter>очи тез църкви и звънарки,<delimiter>градини и дворци в часът,<delimiter>когато връщах се от път!<delimiter>Москва, как често в скръб горчива,<delimiter>при моя скитнически дял,<delimiter>за теб в разлъка съм копнял!<delimiter>Москва… какво ли се не слива<delimiter>за всеки русин в тоя звук,<delimiter>какъвто, вярвам, няма друг.
<h1>XXXVII</h1>
Наблизо, обкръжен в дъбрава,<delimiter>стои дворец на нисък склон<delimiter>и спомня мрачно бивша слава —<delimiter>тук чакал бе Наполеон,<delimiter>опит от щастие притворно,<delimiter>Москва да поднесе покорно<delimiter>от Кремъл ключа; но глава<delimiter>не сведе моята Москва!<delimiter>Тя имаше си мисъл своя:<delimiter>и вместо празник, вместо дар<delimiter>подготвила му бе пожар,<delimiter>за да посрещне с чест героя.<delimiter>Оттук като загубен бой<delimiter>бе гледал пламъците той.
<h1>XXXVIII</h1>
Свидетелю на руска слава,<delimiter>Петровски замък, гордо стой!<delimiter>Но сбогом! Бялва се застава;<delimiter>шейната прави лек завой —<delimiter>през ямите на Тверска[* Тверска — улица в Москва.] крета.<delimiter>И мяркат се встрани хлапета,<delimiter>къщурки, църквици, жени,<delimiter>фенери, стълбове, шейни,<delimiter>казаци, здания, градини,<delimiter>търговци, будки, замък стар,<delimiter>огради, лавки, булевард,<delimiter>аптеки, модни магазини,<delimiter>балкони, гарги на ята<delimiter>и лъв пред някоя врата.
<h1>XXXIX–XL</h1>
То бе разходка безконечна;<delimiter>и най-подир след час и друг<delimiter>до „Харитон“[* Харитон — черква в Москва.] в една пресечна<delimiter>шейната спря: ще слизат тук,<delimiter>При стара охтичава леля,<delimiter>четвърта зима на постеля,<delimiter>те идват. Ето, изведнъж.<delimiter>отваря им вратата мъж,<delimiter>наметнал дреха посъдрана,<delimiter>с чорап в ръка — възстар калмик<delimiter>Княгинята ги срещна с вик<delimiter>във гостната върху дивана.<delimiter>Прегръдки, сълзи — то се знай —<delimiter>и възклицания без край.
<h1>XLI</h1>
„Mon ange!“ — Pachette![* Mon ange — ангел мой. Pachette — име] — — „Mon ange, Алина!“<delimiter>— Ти тук! — „Наканих се едва…“<delimiter>— За дълго ли? — „Не знам, кузина.“<delimiter>— Седни — как чудно е това!<delimiter>Като в роман, ей богу,<delimiter>стана… „Това е моята Татяна.“<delimiter>— Ах, Таня! Но ела при мен —<delimiter>бълнувам сякаш тоя ден…<delimiter>А помниш Грандисън? Добре е…<delimiter>„Кой Грандисън?…О, боже мой!<delimiter>Да, помня, помня. Где е той?“<delimiter>— В Москва; до „Симеон“[* Симеон — черква в Москва]<delimiter>живее. На бъдни вечер бе при мен.<delimiter>Син има, скоро задомен.
<h1>XLII</h1>
А онзи… после ще си кажем,<delimiter>нали? Ний Таня — утре хем —<delimiter>на всички близки ще покажем.<delimiter>За жалост остарях съвсем;<delimiter>едва се тътра, нямам сили.<delimiter>Но вие сте се уморили<delimiter>от дългия и труден път…<delimiter>Ох, изтощи се мойта гръд…<delimiter>Не само скръб, сега и радост<delimiter>ми тегне, душо… погледни:<delimiter>негодна съм… На старини<delimiter>животът е такава гадост…<delimiter>И тук гласът й захриптя —<delimiter>през сълзи се разкашля тя.
<h1>XLIII</h1>
От болната се трогна Таня —<delimiter>добра и весела е тя;<delimiter>но мъчно й за село стана,<delimiter>за свойта стая закопня.<delimiter>В легло, завесено с коприна,<delimiter>не спи, не може си почина,<delimiter>и ранният камбанен звън,<delimiter>що буди хората от сън,<delimiter>я вдига сякаш от кревата.<delimiter>Но от прозореца студен<delimiter>не вижда в здрача разреден<delimiter>полето, гледката позната;<delimiter>пред нея — чужд, залутан двор,<delimiter>конюшня, кухня и стобор.
<h1>XLIV</h1>
И ето тръгват по роднини —<delimiter>развеждат я навред сега:<delimiter>на разни лели, вуйни, стрини<delimiter>представят нейната тъга.<delimiter>Дошли от село тъй далечно,<delimiter>посрещани са те сърдечно<delimiter>със обед, чай или сладкиш.<delimiter>„Каква пораснала е, виж!<delimiter>А сякаш вчера те кръщавах!<delimiter>Пък аз те носих на ръце!<delimiter>Пък аз те храних с млечице!<delimiter>Пък аз ти сладки питки давах!“<delimiter>И бабичките в хор мълвят:<delimiter>„Летят годинките, летят!“
<h1>XLV</h1>
Но не личи у тях промяна,<delimiter>не бие на очи поне:<delimiter>пак лелята, княгиня Ана,<delimiter>си носи тюлено боне;<delimiter>пак лъже Лидия Лавровна,<delimiter>белосва се Лукеря Лвовна,<delimiter>Иван Петрович е глупак,<delimiter>Семьон Петрович — стиснат пак;<delimiter>дружи си пак Любов Петровна<delimiter>с мосьо Финмуш, французин сух;<delimiter>съпругът й, смирен и глух,<delimiter>пак ходи в клуба най-редовно<delimiter>и лаком до немай-къде,<delimiter>за двама пие и яде.
<h1>XLVI</h1>
Прегръщат я и дъщерите.<delimiter>Те, грациите на Москва,<delimiter>от връх главата до петите<delimiter>оглеждат Таня при това.<delimiter>Намират я провинциална,<delimiter>надута, странна и печална,<delimiter>възбледа, слаба, но съвсем<delimiter>не грозна — годна за прием;<delimiter>и следват своята природа:<delimiter>започват с нея да дружат,<delimiter>весден яза ръце държат<delimiter>и къдрят по последна мода,<delimiter>целуват я, не се свенят<delimiter>и своите тайни й мълвят:
<h1>XLVII</h1>
момински тайни за победи,<delimiter>шеги, надежди и мечти.<delimiter>Текат невинните беседи,<delimiter>поукрасени с клевети.<delimiter>На свойто бъбрене, в отплата<delimiter>те искат мило тя самата<delimiter>сърцето си да довери на<delimiter>своите дружки и сестри.<delimiter>Но Таня слуша без участие,<delimiter>като насън по някой път;<delimiter>стаеното във свойта гръд<delimiter>съкровище на сълзи, щастие<delimiter>не иска да споделя с друг<delimiter>и не отронва нито звук.
<h1>XLVIII</h1>
Татяна иска да внимава<delimiter>в беседите — наостря слух,<delimiter>но всички тук ги занимава<delimiter>брътвеж несвързан, глупав, кух;<delimiter>говорят бледо, равнодушно<delimiter>и клеветят дори бездушно;<delimiter>безплодните им новини,<delimiter>въпроси, приказки, сплетни<delimiter>протичат сухо и превзето;<delimiter>дори случайно сред шума<delimiter>не блясва мисъл от ума,<delimiter>не трепва искра от сърцето.<delimiter>И даже смешна глупост в теб<delimiter>човек не среща, свят нелеп!
<h1>XLIX</h1>
Младежи в общество салонно<delimiter>надуто с поглед я следят<delimiter>и сбрани вкуп, неблагосклонно<delimiter>за нея нещо си шептят.<delimiter>Един смешник с душа печална<delimiter>намира Таня идеална<delimiter>и до вратата гръб опрял,<delimiter>й съчинява мадригал.<delimiter>У леля й при нея седна<delimiter>княз Вяземски и тя слуша<delimiter>поета с трепетна душа.<delimiter>Старик с перука ги погледна<delimiter>и приближил, от тях сами<delimiter>за Таня се осведоми.
<h1>L</h1>
А там, където Мелпомена<delimiter>пред зрителя надава вой,<delimiter>развява мантия червена,<delimiter>но хладно я посреща той;<delimiter>там, дето Талия дремлива<delimiter>тълпата рядко днес разсмива,<delimiter>но Терпсихора с полет лек<delimiter>учудва младия човек<delimiter>(тъй както бе през младостта ми),<delimiter>не се насочиха за миг<delimiter>към нейния замислен лик<delimiter>лорнети на ревниви дами,<delimiter>не я погледна ни веднъж<delimiter>с бинокъл някой моден мъж.
<h1>LI</h1>
Завеждат я и на забава.<delimiter>Там — гръмка музика, кипеж,<delimiter>на свещи блясък, задух, врява,<delimiter>на двойки шеметен въртеж;<delimiter>стъкмени чудно хубавици,<delimiter>готови за годеж девици,<delimiter>слуги, по някой важен мъж —<delimiter>туй всичко смайва изведнъж.<delimiter>Нахално модните контета<delimiter>показват своя нов жакет<delimiter>и своя неучтив лорнет.<delimiter>Хусари бързат по паркета<delimiter>да се явят, да позвънтят,<delimiter>да блеснат и да отлетят.
<h1>LII</h1>
Красят нощта звездите ярки,<delimiter>Москва — красивите жени.<delimiter>Най-ярка е от вси другарки<delimiter>луната в своите висини.<delimiter>И тази, пред която спира<delimiter>сега несмело мойта лира,<delimiter>е сред безброй жени една<delimiter>като сияйната луна.<delimiter>Как гордо с чара си небесен<delimiter>докосва грубата земя!<delimiter>Как пълна е със нега тя!<delimiter>Как морно свежда взор чудесен!…<delimiter>Но стига: на безумства ти<delimiter>отдавна свойта дан плати.
<h1>LIII</h1>
Шум, смях, поклони, глъч в салона,<delimiter>галоп, мазурка — вред кънти.<delimiter>Между две лели, до колона,<delimiter>незабелязвана почти,<delimiter>Татяна гледа, но не вижда,<delimiter>шума суетен ненавижда;<delimiter>задушно й е тук… в мечти<delimiter>към полския простор лети,<delimiter>към онзи дом, тъй скъп за нея,<delimiter>към тихия, самотен кът,<delimiter>де бистри ручеи текат,<delimiter>към свойта липова алея,<delimiter>там, дето в здрачния покой<delimiter>явил се бе пред нея той.
<h1>LIV</h1>
Далеч я мисълта отвежда;<delimiter>забравя тя салон и бал;<delimiter>а често взе да я поглежда<delimiter>един наперен генерал.<delimiter>Намигнаха си двете лели,<delimiter>посбутват я, глава навели,<delimiter>и шепнат й от две страни:<delimiter>„Наляво бързо погледни.“<delimiter>— Наляво? Где? Какво там има?<delimiter>„Е, виж де, бива го наглед…<delimiter>В онази купчина отпред,<delimiter>в мундирите онези трима…<delimiter>Сега оттук се вижда цял…“<delimiter>— Кой? Оня пълен генерал?
<h1>LV</h1>
Но нека милата Татяна<delimiter>да поздравим с победа тук<delimiter>и прежния си път да хвана,<delimiter>защото аз възпявам друг.<delimiter>И тъй, две думи да добавя;<delimiter>приятеля си аз възпявам,<delimiter>прочут със странен нрав, уви!<delimiter>О, музо, ти благослови<delimiter>труда ми дълъг. Избави ме<delimiter>от лутания и дари ме<delimiter>с посока вярна, та умът<delimiter>да се не лута в своя път.<delimiter>На класицизма с увод днес,<delimiter>макар и късно, сторих чест.
<h1>Глава осма</h1>
<i>Fare thee well, and if for ever,<delimiter>Still for ever, fare thee well.</i><delimiter>Byron
<h1>I</h1>
Когато в парка на лицея<delimiter>спокойно някога цъфтях,<delimiter>четях охотно Апулея,<delimiter>а Цицерона не четях,<delimiter>и там напролет под светлика<delimiter>на лебеди дочувах клика —<delimiter>покрай води, посред треви<delimiter>пред мен се Музата яви.<delimiter>В килията ми пир направи<delimiter>и изведнаж я озари:<delimiter>тя моя млад стремеж откри,<delimiter>възпя веселия, забави<delimiter>и слава на бащи, деди,<delimiter>и първи трепети в гърди.
<h1>II</h1>
<delimiter>
<h1>III</h1>
За мен тогава бе повеля<delimiter>прищявката на всяка страст;<delimiter>с тълпата чувствата споделях<delimiter>и Музата си в късен час<delimiter>на пиршества аз водех шумни<delimiter>или на спорове безумни;<delimiter>на гостите със весел чар<delimiter>поднасяше тя своя дар;<delimiter>при чашка пееше, шумеше<delimiter>като вакханка с пламнал взор<delimiter>между другари, чийто хор<delimiter>след нея буйно се влечеше.<delimiter>И с волната си дружка бях<delimiter>тъй горд в ония дни сред тях.
<h1>IV</h1>
Но скъсал сетне с тях съюза,<delimiter>далеч избягах… тя — след мен.<delimiter>Как често ласкавата Муза<delimiter>по моя път в невесел ден<delimiter>тешеше ме със разказ таен!<delimiter>Как често по Кавказ омаен<delimiter>като Лонора тя на кон<delimiter>с мен яздеше по лунен склон!<delimiter>Как често с нея по Таврида<delimiter>аз слушах в нощния покой<delimiter>шума на морския прибой<delimiter>и шепота на Нереида —<delimiter>дълбок, немлъкващ хор в нощта,<delimiter>хвалебствен химн на вечността.
<h1>V</h1>
Забрави столични салони<delimiter>и пирове, и суети<delimiter>и под молдавски небосклони<delimiter>тя в бедни шатри посети<delimiter>чергари с мирни, прости нрави,<delimiter>и подивя сред тях, забрави<delimiter>речта на своите богове[* Речта на своите богове — езикът на поезията.],<delimiter>за чужда реч, за звукове<delimiter>и песйи на степта печална…<delimiter>Но всичко пак се измени:<delimiter>и ето я от много дни<delimiter>госпожица провинциална<delimiter>с тъжовна мисъл на лице<delimiter>и с френска книжка във ръце.
<h1>VI</h1>
А днес на прием я довеждам<delimiter>тя носи чара на степта;<delimiter>със плаха ревност я поглеждам<delimiter>сред тая светска суета.<delimiter>През тесен ред аристократи,<delimiter>военни, разни дипломати<delimiter>и горди дами тя върви;<delimiter>присяда, без да промълви,<delimiter>любува се на дрехи, гости,<delimiter>пристъпващи едни след друг<delimiter>пред младата стопанка тук,<delimiter>на ред любезности не прости,<delimiter>на куп от дами, обкръжен<delimiter>със тъмна рамка от мъже.
<h1>VII</h1>
Харесва тя речта им стройна,<delimiter>осанката им горда днес<delimiter>и тая пъстра, но спокойна<delimiter>по чин и възраст жива смес.<delimiter>Но кой в тълпата тук отбрана<delimiter>като видение застана? —<delimiter>За всички сякаш чужд е той.<delimiter>И мяркат се в досаден рой<delimiter>пред взора му лица презрени.<delimiter>От гордост ли или от сплин<delimiter>стои безмълвен и самин?<delimiter>Но кой е той? Нима Евгений?<delimiter>Нима е той?… Да, тъкмо той,<delimiter>изчезналият наш герой.
<h1>VIII</h1>
Все тоз ли е — с една и съща<delimiter>любима маска на чудак?<delimiter>Или поусмирен се връща?<delimiter>Какъв ще се представи пак?<delimiter>Харолд ли, квакер ли, Мелмот ли,<delimiter>набожен мъж ли, патриот ли,<delimiter>отявлен ли космополит<delimiter>или под друга маска скрит?<delimiter>Или добър е по природа,<delimiter>да кажем, като мен и вас?<delimiter>Съвет му давам все пак аз<delimiter>да скъса с миналата мода,<delimiter>да бъде истинен поне…<delimiter>— Познавате го? — Да и не.
<h1>IX</h1>
Защо тогава тъй притворно<delimiter>злословите за него тук?<delimiter>Дали за туй, че неуморно<delimiter>следим и съдим всеки друг;<delimiter>че пламенност непредпазлива<delimiter>обижда ни или разсмива;<delimiter>че ум преградите руши,<delimiter>гнети дребнавите души;<delimiter>че приказките често пъти<delimiter>приемаме като дела;<delimiter>че глупостта е празна, зла<delimiter>и важно всякакви ги мъти;<delimiter>че само посредствеността<delimiter>е хляб за нашите уста?
<h1>X</h1>
Блажен е, който млад на младост,<delimiter>навреме сетне е узрял,<delimiter>привикнал е на всяка гадост,<delimiter>хлада житейски е търпял,<delimiter>възвишен блян не е лелеял,<delimiter>от светска сган не се чуждеял;<delimiter>на двайсет — франт или смелчаг,<delimiter>на трийсет — сключил сгоден бра<delimiter>на петдесет е бил свободен<delimiter>от всеки дълг, най-лек дори,<delimiter>успехи, чинове, пари<delimiter>да придобие бил е годен<delimiter>и за когото неведнъж<delimiter>са казвали: прекрасен мъж.
<h1>XI</h1>
Но тъжно е да схващаш ясно,<delimiter>че си пропуснал младостта,<delimiter>че си я лъгал всекичасно,<delimiter>че те е мамила и тя;<delimiter>че твоите хубави копнежи,<delimiter>че бляновете твои свежи<delimiter>изтляват, стъпкани в калта,<delimiter>като обрулени листа.<delimiter>О, как несносно е живота<delimiter>да виждаш като дълъг ред<delimiter>от обеди и взрян напред,<delimiter>да пъплеш с всички без охота,<delimiter>без нивга с тях да споделиш<delimiter>това, що мислиш и кроиш.
<h1>XII</h1>
Несносно е на клюки шумни<delimiter>да станеш прицел (казвам пак),<delimiter>сред хора все благоразумни<delimiter>да се прославиш за чудак,<delimiter>за мрачен дух, за мъж особен,<delimiter>за изрод, за човек злокобен,<delimiter>дори за демон (образ мой).<delimiter>Онегин, нашият герой,<delimiter>(към него, Музо, пак води ни),<delimiter>убил приятел на дуел,<delimiter>без служба, без жена, без цел<delimiter>до двадесет и шест години<delimiter>живя без труд, гнездо не сви,<delimiter>за нищо се не залови.
<h1>XIII</h1>
Обхванат бе от безпокойство —<delimiter>променяше места, страни…<delimiter>(Туй мъчно поносимо свойство<delimiter>е кръст в живота за едни.)<delimiter>Напусна селото, полето,<delimiter>самотните дъбрави, дето<delimiter>от призрака окървавен той<delimiter>бе преследван всеки ден.<delimiter>Заскита, без да се любува,<delimiter>на тъмно чувство под гнета;<delimiter>но както всичко на света,<delimiter>омръзна му и да пътува;<delimiter>И както Чацки тук на бал<delimiter>от път се беше озовал.
<h1>XIV</h1>
Настъпва суетня голяма<delimiter>и бръмва в миг салона цял<delimiter>от шепот: приближава дама,<delimiter>след нея — важен генерал.<delimiter>Не бе тя хладна, горделива,<delimiter>ни мълчалива, ни бъбрива;<delimiter>с подвижно тяло, с нагъл взор,<delimiter>със нрав, несвикнал на отпор,<delimiter>с превземки, с чувство на любимка.<delimiter>И всеки израз в нея бе<delimiter>спокоен, чист като небе.<delimiter>Изглеждаше тя вярна снимка<delimiter>на comme il faut… Шишков, прости<delimiter>не мога…преведи го ти.
<h1>XV</h1>
Към нея дами идват близко,<delimiter>с усмивка баби я следят,<delimiter>мъже й се покланят ниско<delimiter>и скромния й взор ловят;<delimiter>край нея с тих вървеж девойки<delimiter>минават в групи и на двойки;<delimiter>по-гордо тук от всеки гост<delimiter>надига генералът нос.<delimiter>Макар и не дотам прекрасна,<delimiter>но от нозе, та до глава<delimiter>човек не би открил това,<delimiter>което, модата всевластна<delimiter>във лондонския знатен кръг<delimiter>нарича vulgar[* Vulgar — простолюдие, простащина] — лош недъг.
<h1>XVI</h1>
И тази дума аз не мога<delimiter>да преведа; макар че днес<delimiter>на мода е у нас, на слога<delimiter>едва ли правила би чест;<delimiter>подхожда тя за епиграма…<delimiter>Но връщам се към нашта дама<delimiter>С безгрижна прелест поседя<delimiter>при Нина Воронская тя;<delimiter>а с мраморната хубост Нина<delimiter>е Клеопатра на Нева;<delimiter>но всеки би признал това:<delimiter>че Нина, с блясък ненадминат<delimiter>между красивите жени,<delimiter>съседката не затъмни.
<h1>XVII</h1>
„Нима — помисли си Евгений. —<delimiter>нима е тя? Не вярвам. Как?<delimiter>От степните села смирени…“<delimiter>Насочва той лорнета пак<delimiter>— простолюдие, простащина.<delimiter>и хвърля погледи нескромни<delimiter>към таз, която му напомни<delimiter>забравен лик от прежни дни.<delimiter>„Насреща, княже, погледни:<delimiter>кажи ми, знаеш ли коя е<delimiter>с посланика онази там?“<delimiter>А князът го оглежда ням.<delimiter>— О, ти се пооткъсна, зная…<delimiter>Ще те представя, ето на…<delimiter>„Коя е?“ — Моята жена!
<h1>XVIII</h1>
„Оженил си се? Как тъй стана?“<delimiter>— Ей тъй — дойде и моя ред.<delimiter>„И тя е?“ — Ларина. „Татяна!<delimiter>Бях неин някога съсед.“<delimiter>— Така ли? Да вървим тогава.<delimiter>Към нея князът приближава<delimiter>и важно го представя той<delimiter>като другар и сродник свой.<delimiter>Макар до дън душа смутена<delimiter>и смаяна да беше тя,<delimiter>за миг все пак се овладя,<delimiter>остана си непроменена:<delimiter>запази сдържания тон,<delimiter>и тих бе нейният поклон.
<h1>XIX</h1>
О, тя не само се не сепна,<delimiter>не само се не изчерви,<delimiter>но и с око дори не трепна,<delimiter>и устни тя дори не сви.<delimiter>Видя, загледан най-прилежно,<delimiter>че в нея няма нищо прежно.<delimiter>Поиска нещо да рече,<delimiter>но…не можа. И ето че<delimiter>запитва тя, а той отвръща:<delimiter>кога пристигнал, где е бил,<delimiter>кои места е посетил?<delimiter>След туй към княза се обръща;<delimiter>отиват си… А той смутен<delimiter>стои, на странни чувства в плен.
<h1>XX</h1>
Нима е същата Татяна,<delimiter>онази, на която той —<delimiter>в градина, с летен здрач заляна,<delimiter>далече, в селския покой —<delimiter>душа за нравственост отворил,<delimiter>наставнически бе говорил?<delimiter>Той пази нейното писмо.<delimiter>де младото сърце само<delimiter>говори, без да се преструва.<delimiter>И таз девойка, чийто плам<delimiter>бе пренебрегнал нявга там,<delimiter>бе тук — дали пък не сънува? —<delimiter>и тя със него, о небе,<delimiter>тъй смела, равнодушна бе!
<h1>XXI</h1>
Прибра се той със смут неясен,<delimiter>замислен, както бе и вън…<delimiter>И блян, ту тъжен, ту прекрасен,<delimiter>тревожи късния му сън.<delimiter>Събужда се. „Какво? Писмо ли?“<delimiter>Да, князът го покорно моли…<delimiter>У тях таз вечер… „Боже мой!<delimiter>При нея!“ О, ще иде той!<delimiter>Написва отговор учтиво.<delimiter>Що става? Сън или лъжа?<delimiter>Що трепна в хладната душа,<delimiter>до днес отпусната лениво?<delimiter>Суетност ли? Каприз ли нов?<delimiter>Или пък… истинска любов?
<h1>XXII</h1>
До десет той едва изтрая…<delimiter>Ей бий часовникът… брои…<delimiter>Ала недоброил до края,<delimiter>при входа, ето го, стои…<delimiter>Той влиза с трепет и…<delimiter>замира сама княгинята намира;<delimiter>две-три минути те седят,<delimiter>без думица да промълвят.<delimiter>И мрачен със снага превита.<delimiter>неловък, той едва-едва<delimiter>отвръща, понавел глава,<delimiter>зает със мисъл упорита.<delimiter>Той гледа само: тя седи<delimiter>спокойна, както и преди.
<h1>XXIII</h1>
Съпругът идва. Той прекъсва<delimiter>това неловко tete a tete[* Tete a tete — среща, разговор насаме.];<delimiter>и спомен не един възкръсва<delimiter>за лудориите безчет.<delimiter>Но влизат гости; шумно става.<delimiter>Беседата се оживява,<delimiter>солена с доста светска злост; —<delimiter>мълчи тук-там по някой гост;<delimiter>а край Татяна в малка групи<delimiter>друг разговор се поднови:<delimiter>ту в леко бъбрене върви,<delimiter>ту умно, без превземка глупа —<delimiter>свободен, жив, по не и кух —<delimiter>и той не дразни ничий слух.
<h1>XXIV</h1>
Тук беше на града отбора:<delimiter>дворяни, модни образци,<delimiter>и учени, и знатни хора,<delimiter>и неизбежен брой глупци;<delimiter>възстари светски хубавици,<delimiter>опрецъфтели, зли девици,<delimiter>пет-шест девойки без сърце<delimiter>и без усмивка на лице;<delimiter>посланик, що и тук тълкува<delimiter>държавен някакъв въпрос;<delimiter>старик парфюмен, белокос,<delimiter>що доста тънко се шегува,<delimiter>но чийто остарял финес<delimiter>изглежда, малко смешен днес.
<h1>XXV</h1>
И склонният към епиграми,<delimiter>сърдит на всичко граф NN:<delimiter>на скучните, бъбриви дами,<delimiter>на чая, много подсладен,<delimiter>на спора, който се подхвана<delimiter>за два-три глупави романа,<delimiter>на слуховете за война,<delimiter>на свойта собствена жена, —<delimiter>на вестникарските заблуди,<delimiter>на вензела на две сестри,<delimiter>на падналия сняг дори —<delimiter>да, всичко злост у него буди.<delimiter>И дъщеря му бе дошла —<delimiter>писклива, гърбава и зла.
<h1>XXVI</h1>
Тук бе и Р… с душа злоблива,<delimiter>С ограничен и низък ум;<delimiter>Сен-Прист, хаби си ти молива<delimiter>по него не в един албум;<delimiter>тук бе и друг диктатор бален,<delimiter>от младите контета хвален,<delimiter>чист, румен, ням, невъзмутим,<delimiter>като изписан херувим;<delimiter>и пътешественик случаен,<delimiter>колосан франт, нахал надут,<delimiter>с осанка на човек прочут —<delimiter>възбуждаше той присмех таен;<delimiter>и поглед с поглед разменен<delimiter>бе съд над франта отегчен.
<h1>XXVII</h1>
С Татяна само тази вечер<delimiter>зает бе нашият герой:<delimiter>не с плахата девойка вече,<delimiter>що влюбена видял бе той.<delimiter>а с равнодушната княгиня,<delimiter>със непристъпната богиня<delimiter>на нашта царствена Нева.<delimiter>О хора! Всеки във това<delimiter>на Ева ми прилича — странно:<delimiter>що бог му дал, не го влече;<delimiter>змия към тайното дръвче,<delimiter>към грях го мами непрестанно:<delimiter>плода ти запретен му дай,<delimiter>за да му бъде раят рай.
<h1>XXVIII</h1>
Как много се е изменила<delimiter>Татяна в тоя свят отбран!<delimiter>Как скоро тя е усвоила<delimiter>обноските на своя сан!<delimiter>Ни помен от онази нежна<delimiter>девойка в тази тъй небрежна<delimiter>жена, която дава тон<delimiter>в един така блестящ салон…<delimiter>Представя си как нощем бледа<delimiter>за него чезне тя в мечти,<delimiter>преди Морфей да долети,<delimiter>как морно към луната гледа<delimiter>с мечта — ведно да извървят<delimiter>задружно земния си път.
<h1>XXIX</h1>
При всяка възраст сме покорни<delimiter>на любовта като деца;<delimiter>но пролет с бури благотворни<delimiter>е тя за младите сърца:<delimiter>под страстите й те свежеят,<delimiter>като поля цъфтят и зреят —<delimiter>и ражда мощният живот<delimiter>разкошен цвят и сладък плод.<delimiter>Но в старост късна, безотрадна,<delimiter>при залеза на наште дни,<delimiter>тя носи скръбни сетнини.<delimiter>Тъй бурите на есен хладна<delimiter>превръщат вред лъки в блата<delimiter>и брулят горските листа.
<h1>XXX</h1>
Не ще съмнение: в Татяна<delimiter>е влюбен той като дете;<delimiter>любовна мъка, с нега сляна,<delimiter>във погледа му се чете.<delimiter>Не слушайки ума, поема<delimiter>на жилището й към трема,<delimiter>отдето с трепет във гърди<delimiter>подобно сянка я следи,<delimiter>щастлив, ако на рамената<delimiter>наметката й, с дъх горещ,<delimiter>поправил би, би дигнал вещ,<delimiter>би й докоснал с жар ръката<delimiter>или пък би й сторил път<delimiter>сред полк ливреи[* Ливреи — официални лекейски дрехи; в случая самите лакеи] някой път.
<h1>XXXI</h1>
А тя със нищо не отвръща,<delimiter>не вижда, ако щеш, умри.<delimiter>Приема го във свойта къща,<delimiter>пророни думици две-три,<delimiter>понякога не му приказва,<delimiter>дори не го и забелязва:<delimiter>кокетства хитри туй не са,<delimiter>че те не са и по вкуса.<delimiter>Онегин почна да бледнее,<delimiter>но в нея — нито капка жал;<delimiter>съвсем е вече полинял,<delimiter>от охтика ще заболее.<delimiter>На лекари го пращат. Те —<delimiter>на бани и не знам къде.
<h1>XXXII</h1>
Не тръгва той, а се терзае.<delimiter>Готов е вече да върви<delimiter>на оня свят, а тя нехае<delimiter>(такъв е полът им, уви!),<delimiter>надява се и пак настъпва<delimiter>и упорит, не се отдръпва;<delimiter>подобен на болник сега<delimiter>той пише с немощна ръка<delimiter>на тази, дето се не трогва.<delimiter>Че малко полза въобще<delimiter>в писмата има, спор не ще —<delimiter>си мисли той, но изнемогва.<delimiter>И пише страстно, пише с плам.<delimiter>Писмото точно ще предам,<delimiter>ПИСМОТО НА ОНЕГИН ДО ТАТЯНА<delimiter>„Предвиждам: ще ви оскърби<delimiter>това печално обяснение.<delimiter>Ще блесне гордост и презрение<delimiter>във погледа ви може би.<delimiter>Що искам? И с какви ли цели<delimiter>разкривам си душата вам?<delimiter>На зло веселие не ще ли<delimiter>аз повод с туй писмо да дам?<delimiter>Съзрял у вас през дните прежни<delimiter>в случайна среща чувства нежни,<delimiter>да им повярвам не посмях:<delimiter>по мил свой навик да се влюбя<delimiter>и свободата да изгубя —<delimiter>макар омръзнала, — не щях.<delimiter>И друго бе ни разделило:<delimiter>загина Ленски… И тогаз<delimiter>от всичко на сърцето мило<delimiter>сърцето си откъснах аз;<delimiter>за всички чужд, като белязан,<delimiter>аз мислех: с волност и покой<delimiter>блажен ще бъдеш. Боже мой!<delimiter>Как сбърках, как съм днес наказан!<delimiter>Не, да ви виждам, да вървя<delimiter>по стъпките ви без почивка,<delimiter>с очи на влюбен да ловя<delimiter>ваш поглед, жест или усмивка;<delimiter>в беседи с вас да разбера<delimiter>напълно вашто съвършенство,<delimiter>пред вас бледнеещ да замра…<delimiter>това, това е то блаженство!<delimiter>Но съм лишен от туй; за вас<delimiter>навред се мъкна тъй, наслука;<delimiter>да, скъпи са и ден, и час,<delimiter>а губя във напразна скука<delimiter>едни ли час, един ли ден,<delimiter>и тъй нерадостни за мен.<delimiter>Животът ми е, знам, измерен;<delimiter>по трябва, за да го ценя,<delimiter>от сутринта да съм уверен,<delimiter>че ще ви видя през деня…<delimiter>Дано в молбата ми смирена<delimiter>не видите (да пази бог!)<delimiter>измама, хитрина скроена —<delimiter>да блесне погледът ви строг.<delimiter>Да бихте знала как ужасно<delimiter>в любовна жажда аз горя,<delimiter>как с разума си всекичасно<delimiter>кръвта си гледам да смиря;<delimiter>и как, измъчен, заридал бих,<delimiter>прегърнал ваште колене —<delimiter>молби, признания и жалби<delimiter>излял пред вас за миг поне;<delimiter>а при това привидно хладен<delimiter>да водя разговор и спор<delimiter>и да ви гледам с весел взор,<delimiter>потиснал своя порив жаден!<delimiter>Не мога вече по неволя<delimiter>да водя в себе си борба;<delimiter>решено е: на вашта воля<delimiter>предавам своята съдба.“
<h1>XXXIII</h1>
Но няма отговор. Унива,<delimiter>и второ, трето праща той;<delimiter>пак няма отговор. Отива<delimiter>веднъж на бал у сродник свой…<delimiter>Насреща — тя. Каква сурова!<delimiter>Ни взор, ни дума към тогова,<delimiter>що мил й бе. У! Зимен мраз<delimiter>я обкръжава в тоя час.<delimiter>Тя сдържа с вид и горд, и скромен<delimiter>негодувание в уста!<delimiter>От смут и сълзи — ни следа,<delimiter>от състрадание — ни помен.<delimiter>Той вижда: в нейните очи<delimiter>единствен само гняв личи.
<h1>XXXIV</h1>
А може би боязън тайна,<delimiter>че хората или мъжът<delimiter>ще схванат слабостта случайна,<delimiter>ще се разкрие тъй грехът…<delimiter>Надежда няма — ясно то е.<delimiter>Проклел това безумство свое,<delimiter>той пак избяга от света<delimiter>в предишната си самота.<delimiter>Припомни си във кабинета,<delimiter>във който мълком се прибра,<delimiter>че нявга същата хандра<delimiter>го беше погнала, додето<delimiter>за шията го улови<delimiter>и в този тъмен кът го сви.
<h1>XXXV</h1>
И пак зачете безразборно.<delimiter>Прочете той Гибон, Русо,<delimiter>Манзони, Хердера (повторно),<delimiter>Мадам дьо Стал, Биша, Тисо;<delimiter>прочете още Фонтенела,<delimiter>Шамфора и скептика Бела,<delimiter>и наши някои дори;<delimiter>прочете алманаси три,<delimiter>списания с поуки разни, —<delimiter>в които бях преди ласкан,<delimiter>а напоследък съм руган:<delimiter>но първото ме днес не блазни,<delimiter>а второто не е беда.<delimiter>Е sempe bene[* Е sempe bene — И тъй, отлично], господа.
<h1>XXXVI</h1>
Какво? Очите му четяха,<delimiter>но духом бе далече той;<delimiter>а вдън душата се тълпяха<delimiter>копнежи, скърби, мисли рой.<delimiter>И много страници прочете,<delimiter>но друго той през редовете<delimiter>откриваше по някой ден<delimiter>с духовния си взор вглъбен.<delimiter>То бяха приказки сърдечни,<delimiter>предания от стари дни,<delimiter>чудати сънища едни,<delimiter>прокоби, спомени далечни,<delimiter>заплахи, слухове, писма<delimiter>от млада, влюбена мома.
<h1>XXXVII</h1>
В едно унасяне сънливо<delimiter>изпада постепенно той;<delimiter>въображението живо,<delimiter>реди картини — пъстър рой.<delimiter>Ту вижда: на постеля снежна,<delimiter>безмълвен, в поза безметежна,<delimiter>лежи млад момък непокрит,<delimiter>и чува глас: „Какво? Убит!“<delimiter>Ту спомня врагове клюкари,<delimiter>клеветници, страхливци зли,<delimiter>жени-изменници или<delimiter>презрени нявгашнн другари;<delimiter>ту селски дом отпред с цветя,<delimiter>прозорец и на него… тя!…
<h1>XXXVIII</h1>
С душа, във книгите скована,<delimiter>едва не се побърка той<delimiter>или поет едва не стана —<delimiter>той, бившият бездарник мой.<delimiter>Като от мощен магнетизъм.<delimiter>от стиховия механизъм<delimiter>понявга биваше обзет.<delimiter>Как бе подобен на поет,<delimiter>когато, бледен, в кабинета<delimiter>до огъня седеше сам<delimiter>и изтървеше някак там —<delimiter>ту мъркайки си „Benedetta“[* „Benedetta“ — Благословена (итал. песен)],<delimiter>ту „Jdol mio“[* „Jdol mio“ — мой кумир (итал. романс)] с порив нов —<delimiter>списание или пантоф.
<h1>XXXIX</h1>
Летяха дни; дойде промяна:<delimiter>лъх южен въздуха съгря…<delimiter>Онегин пак поет не стана,<delimiter>не се побърка, не умря.<delimiter>И пролет с призив животворен<delimiter>го буди в къта му затворен,<delimiter>където презимува той<delimiter>като мармот[* Мармот — вид гризач.] в сънлив покой;<delimiter>излиза в утрен час и празен,<delimiter>в шейна покрай Нева лети;<delimiter>изсеченият лед блести<delimiter>на слънцето; нечист, разгазен,<delimiter>топи се уличният сняг.<delimiter>Къде се носи в своя бяг?
<h1>XL</h1>
Къде ли днес ще се отбива?<delimiter>Отгатнахте: при нея пак —<delimiter>при свойта Таня пак отива<delimiter>непоправимият чудак.<delimiter>Като мъртвец минава трема;<delimiter>в салойа влиза, дъх поема —<delimiter>и нийде живо същество.<delimiter>Отваря пак врата… Какво<delimiter>го порази с такава сила?<delimiter>Сама, в домашно облекло;<delimiter>княгинята седи в кресло,<delimiter>печална, бледна, поглед впила<delimiter>в писмо, подпряла на ръце<delimiter>обляното в сълзи лице.
<h1>XLI</h1>
О, кой ли нейните страдания<delimiter>във този миг не би видял!<delimiter>Кой бедната предишна Таня<delimiter>в княгинята не би познал!<delimiter>С безумна жалост в миг Евгений<delimiter>пред нея падна на колене;<delimiter>тя трепва само и мълчи,<delimiter>и свела морните очи.<delimiter>без гняв го гледа… Странна<delimiter>двойка. Във взора му погаснал<delimiter>тя молба и укор ням видя;<delimiter>разбра го: простата девойка,<delimiter>потънала в мечти, в тъга,<delimiter>възкръсна в нея, пак сега.
<h1>XLII</h1>
Не го повдига тя, потръпва,<delimiter>и гледайки го все така,<delimiter>от жадната уста не дръпва<delimiter>безчувствената си ръка.<delimiter>Но за какво ли замечтана<delimiter>стои в мълчание Татяна?<delimiter>Най-после твърдо устни сви.<delimiter>„Станете — тихо промълви, —<delimiter>ще ви говоря откровено.<delimiter>Вий помните ли оня час,<delimiter>кога в градината у нас<delimiter>ний срещнахме се, как смирено<delimiter>аз вашият студен съвет<delimiter>изслушах? Днес е моят ред.
<h1>XLIII</h1>
Аз бях, Онегин — помислете, —<delimiter>по-млада, по-добра тогаз;<delimiter>обикнах ви: и що кажете,<delimiter>в сърцето ви намерих аз?<delimiter>Отвърнахте с една суровост.<delimiter>Нали? За вас не беше новост<delimiter>на скромна дева любовта?<delimiter>Замръзва ми и днес кръвта,<delimiter>щом спомня, свят ми се завие…<delimiter>А тази проповед от вас…<delimiter>Но прав сте бил: във оня час<delimiter>достойнство проявихте вие;<delimiter>и аз сега не ви коря,<delimiter>а от душа благодаря.
<h1>XLIV</h1>
Тогаз — нали? — в живота скромен,<delimiter>на простичка мома с вида,<delimiter>не ви се нравех… Но защо ме<delimiter>преследвате сега в града?<delimiter>Защо на мен вий поглед спряхте?<delimiter>Дали за туй, че ме видяхте<delimiter>сред висшия охолен свят?<delimiter>Че мъж ми — знатен и богат —<delimiter>в сражения е бил раняван,<delimiter>та ни ласкай самият двор?[* Та ни ласкай самият двор — тоест дворецът]<delimiter>За туй ли, че такъв позор<delimiter>за хората би бил забавен,<delimiter>и той би ви донесъл днес<delimiter>навярно блазнеща ви чест?
<h1>XLV</h1>
Аз плача… Нявгашната Таня<delimiter>вий в мене виждате, нали?<delimiter>Към вас все още почит храня,<delimiter>затуй ме толкова боли.<delimiter>Строг укор аз бих — предпочела<delimiter>пред тая слабост, вас довела<delimiter>сега до сълзи и писма…<delimiter>Бях влюбена и аз сама;<delimiter>тогава честност проявихте,<delimiter>към мене жалост ви обзе…<delimiter>А днес сте в моите нозе!<delimiter>Защо така се променихте?<delimiter>Нима умът ви няма власт<delimiter>над вашата дребнава страст?
<h1>XLVI</h1>
Онегин, накитът, златото,<delimiter>разкошът, блясъкът фалшив,<delimiter>успехите ми в обществото,<delimiter>ст забавите в дома красив —<delimiter>защо са ми? Бих дала с радост<delimiter>тоз шум и тази маскарадност<delimiter>за онзи дом, не тъй голям,<delimiter>за лавицата с книги там,<delimiter>за двора, дивата градина,<delimiter>Онегин, дето нявга с вас<delimiter>за първи път се срещнах аз,<delimiter>за гроба във оназ долина,<delimiter>де мойта няня в родна пръст<delimiter>лежи под вейчици и кръст.
<h1>XLVII</h1>
А щастието бе възможно<delimiter>и толкоз близко! Но… съдба!<delimiter>И моето сърце тревожно<delimiter>послуша майчина молба:<delimiter>със сълзи ме заклина, моли…<delimiter>Как да откажа и защо ли?<delimiter>Приех в един съдбовен ден<delimiter>и моят жребий бе решен —<delimiter>принудих се да се омъжа.<delimiter>Да, оставете ме от днес;<delimiter>знам имате достойнство, чест…<delimiter>Обичам ви (защо да лъжа?),<delimiter>но вярна ще съм аз на друг,<delimiter>когото назовах съпруг.“
<h1>XLVIII</h1>
И тя излезе. А Евгений<delimiter>стои като от гръм сразен.<delimiter>На чувства, бурно разразени,<delimiter>Сърцето му сега е в плен.<delimiter>Но чу се вън звънтеж на шпори:<delimiter>вратата князът с шум отвбри…<delimiter>Тук вече нашия герой<delimiter>в минута зла, четецо мой,<delimiter>завинаги ще изоставим.<delimiter>Отдавна по света вървим<delimiter>със него; днес ще се простим…<delimiter>Но нека поздрав си отправим<delimiter>едни на друг (нали?). Ура!<delimiter>До бряг се корабът добра.
<h1>XLIX</h1>
Какъв си, кой си — туй не зная,<delimiter>читателю, не те лъстя,<delimiter>но искам с теб сега накрая<delimiter>като с другар да се простя.<delimiter>Дали ти в строфите небрежни<delimiter>си дирил спомени метежни,<delimiter>сърдечни трепети или<delimiter>картини, думи — остри, зли,<delimiter>пък даже граматични грешки,<delimiter>дано от моя труд си взел<delimiter>поне троха за свойта цел:<delimiter>за развлечения, насмешки,<delimiter>за критики или мечти<delimiter>и… да се разделим, прости!
<h1>L</h1>
Прости и ти, мой спътник странен,<delimiter>и ти, мой верен идеал,<delimiter>и ти, мой скромен, постоянен,<delimiter>жив труд, сърцето ми владял:<delimiter>познах с теб творчески победи,<delimiter>другарски сладостни беседи,<delimiter>забрава в бури и злини.<delimiter>Изминаха се много дни,<delimiter>откакто младата Татяна с Онегин,<delimiter>в блян новороден,<delimiter>се бяха мярнали пред мен —<delimiter>и с тях обхватът на романа<delimiter>като в магически кристал<delimiter>неясно бе се очертал.
<h1>LI</h1>
Но тези, на които вече<delimiter>съм чел началните глави —<delimiter>едни са някъде далече,<delimiter>а други в гроба са, уви![* Трети и четвърти стих са по думите на поета Саади. — Б. пр.]<delimiter>Без тях героя дорисувах.<delimiter>А ти, с която аз тъгувах —<delimiter>Татяна, моят идеал…<delimiter>несретен беше твоят дял.<delimiter>Блажен е, който свърши рано,<delimiter>бокала с вино недопил,<delimiter>и който се е разделил<delimiter>с живота, недочел романа,<delimiter>тъй както, драги, в тоя час<delimiter>с Онегин се разделям аз.
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>
<delimiter>