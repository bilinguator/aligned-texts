Lao-Tse
<h1>Tao te Ching</h1><delimiter>edizione Acrobat a cura di (patsan@mbox.vol.it) Patrizio Sanasi
<h1>I. Delinea il tao</h1>
Il Tao che può essere detto<delimiter>non è l’eterno Tao,<delimiter>il nome che può essere nominato<delimiter>non è l’eterno nome.<delimiter>Senza nome è il principio<delimiter>del Cielo e della Terra,<delimiter>quando ha nome è la madre<delimiter>delle diecimila creature.<delimiter>Perciò chi non ha mai desideri<delimiter>ne contempla l’arcano,<delimiter>chi sempre desidera<delimiter>ne contempla il termine.<delimiter>Quei due hanno la stessa estrazione<delimiter>anche se diverso nome<delimiter>ed insieme sono detti mistero,<delimiter>mistero del mistero,<delimiter>porta di tutti gli arcani.
<h1>II. Nutrire la persona</h1>
Sotto il cielo tutti<delimiter>sanno che il bello è bello,<delimiter>di quì il brutto,<delimiter>sanno che il bene è bene,<delimiter>di quì il male.<delimiter>E’ così che<delimiter>essere e non-essere si danno nascita fra loro,<delimiter>facile e difficile si danno compimento fra loro,<delimiter>lungo e corto si danno misura fra loro,<delimiter>alto e basso si fanno dislivello fra loro,<delimiter>tono e nota si danno armonia fra loro,<delimiter>prima e dopo si fanno seguito fra loro.<delimiter>Per questo il santo<delimiter>permane nel mestiere del non agire<delimiter>e attua l’insegnamento non detto.<delimiter>Le diecimila creature sorgono<delimiter>ed egli non le rifiuta<delimiter>le fa vivere ma non le considera come sue,<delimiter>opera ma nulla si aspetta.<delimiter>Compiuta l’opera egli non rimane<delimiter>e proprio perché non rimane<delimiter>non gli vien tolto.
<h1>III. Tenere tranquillo il popolo</h1>
Non esaltare i più capaci<delimiter>fa sì che il popolo non contenda,<delimiter>non pregiare i beni che con difficoltà s’ottengono<delimiter>fa sì che il popolo non diventi ladro,<delimiter>non ostentare ciò che può desiderarsi<delimiter>fa sì che il cuore del popolo non si turbi.<delimiter>Per questo il governo del santo<delimiter>svuota il cuore al popolo<delimiter>e ne riempie il ventre,<delimiter>ne infiacchisce il volere<delimiter>e ne rafforza le ossa<delimiter>sempre fa sì che non abbia scienza nè brama<delimiter>e che colui che sa non osi agire.<delimiter>Poiché egli pratica il non agire<delimiter>nulla v’è che non sia governato.
<h1>IV. Quel che non ha origine</h1>
Il Tao viene usato perché è vuoto<delimiter>e non è mai pieno.<delimiter>Quale abisso!<delimiter>sembra il progenitore delle diecimila creature.<delimiter>Smussa le sue punte,<delimiter>districa i suoi nodi,<delimiter>mitiga il suo splendore,<delimiter>si rende simile alla sua polvere.<delimiter>Quale profondità!<delimiter>sembra che da sempre esista.<delimiter>Non so di chi sia figlio,<delimiter>pare anteriore all’Imperatore del Cielo.
<h1>V. l’uso del vuoto</h1>
Il Cielo e la Terra non usano carità,<delimiter>tengono le diecimila creature per cani di paglia.<delimiter>Il santo non usa carità<delimiter>tiene i cento cognomi per cani di paglia.<delimiter>Lo spazio tra Cielo e Terra<delimiter>come somiglia a un mantice!<delimiter>Si vuota ma non si esaurisce,<delimiter>si muove ed ancora più ne esce.<delimiter>Parlar molto e scrutare razionalmente<delimiter>vale meno che mantenersi vuoto.
<h1>VI. Completa l’immagine</h1>
Lo spirito della valle non muore,<delimiter>è la misteriosa femmina.<delimiter>La porta della misteriosa femmina<delimiter>è la scaturigine del Cielo e della Terra.<delimiter>Perennemente ininterrotto come se esistesse<delimiter>viene usato ma non si stanca.
<h1>VII. Occultare la luce</h1>
Il Cielo è perpetuo e la Terra perenne.<delimiter>La ragione per cui<delimiter>il Cielo può essere perpetuo e la Terra perenne<delimiter>è che non vivono per sé stessi:<delimiter>perciò possono vivere a lungo.<delimiter>Per questo il santo<delimiter>pospone la sua persona<delimiter>e la sua persona viene premessa,<delimiter>apparta la sua persona<delimiter>e la sua persona perdura.<delimiter>Non è perché è spoglio di interessi?<delimiter>Per questo può realizzare il suo interesse.
<h1>VIII. Tornare alle qualit naturali</h1>
Il sommo bene è come l’acqua:<delimiter>l’acqua ben giova alle creature e non contende,<delimiter>resta nel posto che gli uomini disdegnano.<delimiter>Per questo è quasi simile al Tao.<delimiter>Nel ristare si adatta al terreno,<delimiter>nel volere s’adatta all’abisso,<delimiter>nel donare s’adatta alla carità,<delimiter>nel dire s’adatta alla sincerità,<delimiter>nel correggere s’adatta all’ordine,<delimiter>nel servire s’adatta alla capacità,<delimiter>nel muoversi s’adatta alle stagioni.<delimiter>Proprio perché non contende<delimiter>non viene trovata in colpa.
<h1>IX. Tendere all’incolore</h1>
Chi colma ciò che possiede<delimiter>meglio farebbe a desistere,<delimiter>chi batte a fino ciò che è appuntito<delimiter>non lo mantiene a lungo intatto.<delimiter>Un palazzo colmo d’oro e di gemme<delimiter>non si può conservare,<delimiter>chi si fa arrogante perchè ricco e nobile<delimiter>procura da sé la sua rovina.<delimiter>Ad opera compiuta ritrarsi<delimiter>è la Via del Cielo.
<h1>X. Saper agire</h1>
Preserva l’Uno dimorando nelle due anime:<delimiter>sei capace di non farle separare?<delimiter>Pervieni all’estrema mollezza conservando il ch’i:<delimiter>sei capace d’essere un pargolo?<delimiter>Purificato e mondo abbi visione del mistero:<delimiter>sei capace d’esser senza pecca?<delimiter>Governa il regno amando il popolo:<delimiter>sei capace di non aver sapienza?<delimiter>All’aprirsi e al chiudersi della porta del Cielo<delimiter>sei capace d’esser femmina?<delimiter>Luminoso e comprensivo penetra ovunque:<delimiter>sei capace di non agire?<delimiter>Fa vivere le creature e nutrile,<delimiter>falle vivere e non tenerle come tue,<delimiter>opera e non aspettarti nulla,<delimiter>falle crescere e non governarle.<delimiter>Questa è la misteriosa virtù.
<h1>XI. l’utilita’ del non-essere</h1>
Trenta raggi si uniscono in un solo mozzo<delimiter>e nel suo non-essere si ha l’utilità del carro,<delimiter>s’impasta l’argilla per fare un vaso<delimiter>e nel suo non-essere si ha l’utilità del vaso,<delimiter>s’aprono porte e finestre per fare una casa<delimiter>e nel suo non-essere si ha l’utilità della casa.<delimiter>Perciò l’essere costituisce l’oggetto<delimiter>e il non-essere costituisce l’utilità.
<h1>XII. Reprimere le brame</h1>
I cinque colori fan sì che s’acciechi l’occhio dell’uomo,<delimiter>le cinque note fan sì che s’assordi l’orecchio dell’uomo,<delimiter>i cinque sapori fan sì che falli la bocca dell’uomo,<delimiter>la corsa e la caccia fan sì che s’imbesti il cuore<delimiter>dell’uomo,<delimiter>i beni che con difficoltà si ottengono<delimiter>fan sì che sia dannosa la condotta dell’uomo.<delimiter>Per questo il santo<delimiter>è per il ventre e non per l’occhio.<delimiter>Perciò respinge l’uno e preferisce l’altro.
<h1>XIII. Respingere la vergogna</h1>
Favore e sfavore fanno paura,<delimiter>pregiar la propria persona è gran sventura.<delimiter>Che significa<delimiter>favore e sfavore fan paura?<delimiter>Il favore è un abbassarsi:<delimiter>nell’ottenerlo s’ha paura,<delimiter>di perderlo s’ha paura.<delimiter>Questo significa<delimiter>favore e sfavore fan paura.<delimiter>Che significa<delimiter>pregiar la propria persona è gran sventura?<delimiter>La ragione per cui ho gran sventura<delimiter>è che tengo alla mia persona,<delimiter>se non tenessi alla mia persona<delimiter>quale sventura avrei?<delimiter>Per questo<delimiter>a chi di sé fa pregio a pro del mondo<delimiter>si può affidare il mondo,<delimiter>a chi di sé ha cura a pro del mondo<delimiter>si può confidare il mondo.
<h1>XIV. Introduce al mistero</h1>
A guardarlo non lo vedi,<delimiter>di nome è detto l’Incolore.<delimiter>Ad ascoltarlo non lo odi,<delimiter>di nome è detto l’Insonoro.<delimiter>Ad afferrarlo non lo prendi,<delimiter>di nome è detto l’Informe.<delimiter>Questi tre non consentono di scrutarlo a fondo,<delimiter>ma uniti insieme formano l’Uno.<delimiter>Non è splendente in alto<delimiter>non è oscuro in basso,<delimiter>nel suo volversi incessante non gli puoi dar nome<delimiter>e di nuovo si riconduce all’immateriale.<delimiter>E’ la figura che non ha figura,<delimiter>l’immagine che non ha materia:<delimiter>è l’indistinto e l’indeterminato.<delimiter>Ad andargli incontro non ne vedi l’inizio,<delimiter>ad andargli appresso non ne vedi la fine.<delimiter>Attieniti fermamente all’antico Tao<delimiter>per guidare gli esseri di oggi<delimiter>e potrai conoscere il principio antico.<delimiter>E’ questa l’orditura del Tao.
<h1>XV. Appalesa la virtu’</h1>
Quelli che in antico eccellevano come adepti del Tao<delimiter>penetravano l’arcano e comunicavano col mistero,<delimiter>erano profondi da non poter essere compresi.<delimiter>Proprio perché non possono essere compresi<delimiter>io mi sforzerò di darne i tratti.<delimiter>Irresoluti erano come chi d’inverno guada un fiume,<delimiter>guardinghi erano come chi teme i vicini ai quattro lati,<delimiter>rispettosi erano come chi è ospite,<delimiter>frammentati erano come ghiaccio che si va fondendo,<delimiter>schietti erano come legno non ancora sgrossato,<delimiter>vuoti erano come valli,<delimiter>torbidi erano come acqua motosa.<delimiter>Chi è capace d’esser motoso<delimiter>per fare illimpidire piano piano riposando?<delimiter>Chi è capace d’esser placido<delimiter>per far vivere pian piano rimuovendo a lungo?<delimiter>Chi s’attiene a questa Via<delimiter>non brama d’esser pieno,<delimiter>e proprio perché non si riempie<delimiter>può starsene nell’ombra senza innovar l’antico.
<h1>XVI. Volgersi alla radice</h1>
Arrivare alla vacuità è il culmine,<delimiter>mantenere la quiete è schiettezza:<delimiter>le diecimila creature insieme sorgono<delimiter>ed io le vedo ritornare a quelle,<delimiter>quando le creature hanno avuto il lor rigoglio<delimiter>ciascuna fa ritorno alla sua radice.<delimiter>Tornare alla radice è quiete,<delimiter>il che vuol dire restituire il mandato,<delimiter>restituire il mandato è eternità.<delimiter>Chi conosce l’eternità è illuminato,<delimiter>chi non la conosce insensatamente provoca sventure.<delimiter>Chi conosce l’eternità tutto abbraccia,<delimiter>tutto abbracciando è equanime,<delimiter>essendo equanime è sovrano,<delimiter>essendo sovrano è Cielo,<delimiter>essendo Cielo è Tao,<delimiter>essendo Tao a lungo dura<delimiter>e per tutta la vita non corre pericolo.
<h1>XVII. Lapurainfluenza</h1>
Dei grandi sovrani il popolo sapeva che esistevano,<delimiter>vennero poi quelli che amò ed esaltò,<delimiter>e poi quelli che temette,<delimiter>e poi quelli di cui si fece beffe:<delimiter>quando la sincerità venne meno<delimiter>s’ebbe l’insincerità.<delimiter>Com’erano pensosi i primi nel soppesar le loro parole!<delimiter>Ad opera compiuta e ad impresa riuscita<delimiter>dicevano i cento cognomi: siamo così da noi stessi.
<h1>XVIII. Lo scadimento dei costumi</h1>
Quando il gran Tao fu negletto<delimiter>s’ebbero carità e giustizia,<delimiter>quando apparvero intelligenza e sapienza<delimiter>s’ebbero le grandi imposture,<delimiter>quando i sei congiunti non furono in armonia<delimiter>s’ebbero pietà filiale e clemenza paterna,<delimiter>quando gli stati caddero nel disordine<delimiter>s’ebbero i ministri leali.
<h1>XIX. Tornare alla purezza</h1>
Tralascia la santità e ripudia la sapienza<delimiter>e il popolo s’avvantaggerà di cento doppie,<delimiter>tralascia la carità e ripudia la giustizia<delimiter>ed esso tornerà alla pietà filiale e alla clemenza<delimiter>paterna,<delimiter>tralascia l’abilità e ripudia il lucro<delimiter>e più non vi saranno ladri e briganti.<delimiter>Quelle tre reputa formali e insufficienti,<delimiter>perciò insegna che v’è altro a cui attenersi:<delimiter>mostrati semplice e mantienti grezzo,<delimiter>abbi poco egoismo e scarse brame.
<h1>XX. Differenziarsi dal volgo</h1>
Tralascia lo studio e non avrai afflizioni.<delimiter>Tra un pronto e un tardo risponder sì<delimiter>quanto intercorre?<delimiter>Quel che gli altri temono<delimiter>non posso non temer io.<delimiter>Oh, quanto son distanti e ancor non s’arrestano!<delimiter>Tutti gli uomini sono sfrenati<delimiter>come a una festa o un banchetto sacrificale,<delimiter>come se in primavera ascendessero ad una torre.<delimiter>Sol io quanto son placido! tuttora senza presagio<delimiter>come un pargolo che ancor non ha sorriso,<delimiter>quanto son dimesso!<delimiter>come chi non ha dove tornare.<delimiter>Tutti gli uomini hanno d’avanzo<delimiter>sol io sono come chi tutto ha abbandonato.<delimiter>Oh, il mio cuore di stolto<delimiter>quanto è confuso!<delimiter>l’uomo comune è così brillante<delimiter>sol io sono tutto ottenebrato,<delimiter>l’uomo comune in tutto s’intromette,<delimiter>solo io di tutto mi disinteresso,<delimiter>agitato sono come il mare,<delimiter>sballottato sono come chi non ha punto fermo.<delimiter>Tutti gli uomini sono affaccendati<delimiter>sol io sono ebete come villico.<delimiter>Sol io mi differenzio dagli altri<delimiter>e tengo in gran pregio la madre che nutre.
<h1>XXI. Svotare il cuore</h1>
Il contenere di chi ha la virtù del vuoto<delimiter>solo al Tao s’adegua.<delimiter>Per le creature il Tao<delimiter>è indistinto e indeterminato.<delimiter>Oh, come indeterminato e indistinto<delimiter>nel suo seno racchiude le immagini!<delimiter>Oh, come indistinto e indeterminato<delimiter>nel suo seno racchiude gli archetipi!<delimiter>Oh, come profondo e misterioso<delimiter>nel suo seno racchiude l’essenza dell’essere!<delimiter>Questa essenza è assai genuina<delimiter>nel suo seno ne racchiude la conferma.<delimiter>Dai tempi antichi sino ad oggi<delimiter>il suo nome non passa<delimiter>e così acconsente a tutti gli inizi.<delimiter>Da che conosco il modo di tutti gli inizi?<delimiter>Da questo.
<h1>XXII. L’umilta’ che eleva</h1>
Se ti pieghi ti conservi,<delimiter>se ti curvi ti raddrizzi,<delimiter>se t’incavi ti riempi,<delimiter>se ti logori ti rinnovi,<delimiter>se miri al poco ottieni<delimiter>se miri al molto resti deluso.<delimiter>Per questo il santo preserva l’Uno<delimiter>e diviene modello al mondo.<delimiter>Non da sé vede perciò è illuminato,<delimiter>non da se s’approva perciò splende,<delimiter>non da sé si gloria perciò ha merito,<delimiter>non da sé s’esalta perciò a lungo dura.<delimiter>Proprio perché non contende<delimiter>nessuno al mondo può muovergli contesa.<delimiter>Quel che dicevano gli antichi:<delimiter>se ti pieghi ti conservi,<delimiter>erano forse parole vuote?<delimiter>In verità, integri tornavano.
<h1>XXIII. Ilvuoto non-essere</h1>
Il parlar dell’Insonoro è spontaneità.<delimiter>Per questo<delimiter>un turbine di vento non dura una mattina,<delimiter>un rovescio di pioggia non dura una giornata.<delimiter>Chi opera queste cose?<delimiter>Il Cielo e la Terra.<delimiter>Se perfino il Cielo e la Terra non possono persistere<delimiter>tanto più lo potrà l’uomo?<delimiter>Perciò compi le tue imprese come il Tao.<delimiter>Chi si dà al Tao s’immedesima col Tao,<delimiter>chi si dà alla virtù s’immedesima con la virtù,<delimiter>chi si dà alla perdita s’immedesima con la perdita.<delimiter>Chi s’immedesima col Tao<delimiter>nel Tao si rallegra d’ottenere,<delimiter>chi s’immedesima con la virtù<delimiter>nella virtù si rallegra d’ottenere,<delimiter>chi s’immedesima con la perdita<delimiter>nella perdita si rallegra d’ottenere.<delimiter>Quando la sincerità vien meno<delimiter>si ha l’insincerità.
<h1>XXIV. La penosa benignita’</h1>
Chi sta sulla punta dei piedi non si tiene ritto,<delimiter>chi sta a gambe larghe non cammina,<delimiter>chi da sé vede non è illuminato,<delimiter>chi da sé s’approva non splende,<delimiter>chi da sé si gloria non ha merito,<delimiter>chi da sé s’esalta non dura a lungo.<delimiter>Nel Tao queste cose sono avanzumi ed escrescenze,<delimiter>che le creature hanno sempre detestati.<delimiter>Per questo non rimane chi pratica il Tao.
<h1>XXV. Raffigura l’origine</h1>
C’è un qualcosa che completa nel caos,<delimiter>il quale vive prima del Cielo e della Terra.<delimiter>Come è silente, come è vacuo!<delimiter>Se ne sta solingo senza mutare,<delimiter>ovunque s’aggira senza correr pericolo,<delimiter>si può dire la madre di ciò che è sotto il cielo.<delimiter>Io non ne conosco il nome<delimiter>e come appellativo lo dico Tao,<delimiter>sforzandomi a dargli un nome lo dico Grande.<delimiter>Grande ovvero errante,<delimiter>errante ovvero distante,<delimiter>distante ovvero tornante.<delimiter>Perciò<delimiter>il Tao è grande,<delimiter>il Cielo è grande,<delimiter>la Terra è grande<delimiter>ed anche il sovrano è grande.<delimiter>Nell’universo vi sono quattro grandezze<delimiter>ed il sovrano sta in una di esse.<delimiter>l’uomo si conforma alla Terra,<delimiter>la Terra si conforma al Cielo,<delimiter>il Cielo si conforma al Tao,<delimiter>il Tao si conforma alla spontaneità.
<h1>XXVI. Lavirtu’ del grave</h1>
Il grave è radice del leggero,<delimiter>il quieto è signore dell’irrequieto.<delimiter>Per questo il santo viaggia tutto il giorno<delimiter>senza discostarsi dal bagaglio,<delimiter>anche se possiede palazzi regali<delimiter>placidamente se ne sta distaccato.<delimiter>Che sarà se il signore di diecimila carri<delimiter>leggero si fa nel mondo?<delimiter>Se è leggero perde il fondamento,<delimiter>se è irrequieto perde la sua signoria.
<h1>XXVII. L’uso dell’abilita’</h1>
Chi ben viaggia non lascia solchi né impronte,<delimiter>chi ben parla non ha pecche né biasimi,<delimiter>chi ben conta non adopra bastoncelli né listelle,<delimiter>chi ben chiude non usa sbarre né paletti<delimiter>eppure non si può aprire,<delimiter>chi ben lega non usa corde né vincoli<delimiter>eppure non si può sciogliere.<delimiter>Per questo il santo<delimiter>sempre ben soccorre gli uomini<delimiter>e perciò non vi sono uomini respinti,<delimiter>sempre bene soccorre le creature<delimiter>e perciò non vi sono creature respinte:<delimiter>ciò si chiama trasfondere l’illuminazione.<delimiter>Così l’uomo che è buono<delimiter>è maestro dell’uomo non buono,<delimiter>l’uomo che non è buono<delimiter>è profitto all’uomo buono.<delimiter>Chi non apprezza un tal maestro,<delimiter>chi non ha caro un tal profitto,<delimiter>anche se è sapiente cade in grave inganno:<delimiter>questo si chiama il mistero essenziale.
<h1>XXVIII. Tornare alla semplicita’</h1>
Chi sa d’esser maschio<delimiter>e si mantiene femmina<delimiter>è la forra del mondo,<delimiter>essendo la forra del mondo<delimiter>la virtù mai non si separa da lui<delimiter>ed ei ritorna ad essere un pargolo.<delimiter>Chi sa d’esser candido<delimiter>e si mantiene oscuro<delimiter>è il modello del mondo,<delimiter>essendo il modello del mondo<delimiter>la virtù mai non si scosta da lui<delimiter>ed ei ritorna all’infinito.<delimiter>Chi sa d’esser glorioso<delimiter>e si mantiene nell’ignominia<delimiter>è la valle del mondo,<delimiter>essendo la valle del mondo<delimiter>la virtù sempre si ferma in lui<delimiter>ed ei ritorna ad esser grezzo.<delimiter>Quando quel ch’è grezzo vien tagliato<delimiter>allora se ne fanno strumenti,<delimiter>quando l’uomo santo ne usa<delimiter>allora ne fa i primi tra i ministri.<delimiter>Per questo il gran governo non danneggia.
<h1>XXIX. Non agire</h1>
Quei che volendo tenere il mondo<delimiter>lo governa,<delimiter>a mio parere non vi riuscirà giammai.<delimiter>Il mondo è un vaso sovrannaturale<delimiter>che non si può governare:<delimiter>chi governa lo corrompe,<delimiter>chi dirige lo svia,<delimiter>poiché tra le creature<delimiter>taluna precede ed altra segue,<delimiter>taluna è calda ed altra è fredda,<delimiter>taluna è forte ed altra è debole,<delimiter>taluna è tranquilla ed altra è pericolosa.<delimiter>Per questo il santo<delimiter>rifugge dall’eccesso,<delimiter>rifugge dallo sperpero,<delimiter>rifugge dal fasto.
<h1>XXX. Limitare le operazioni militari</h1>
Quei che col Tao assiste il sovrano<delimiter>non fa violenza al mondo con le armi,<delimiter>nelle sue imprese preferisce controbattere.<delimiter>Là dove stanziano le milizie<delimiter>nascono sterpi e rovi,<delimiter>al seguito dei grandi eserciti<delimiter>vengono certo annate di miseria.<delimiter>Chi ben li adopra<delimiter>soccorre e basta,<delimiter>non osa con essi acquistar potenza.<delimiter>Soccorre e non si esalta,<delimiter>soccorre e non si gloria,<delimiter>soccorre e non s’insuperbisce,<delimiter>soccorre quando non può farne a meno,<delimiter>soccorre ma non fa violenza.<delimiter>Quel che s’invigorisce allor decade:<delimiter>vuol dire che non è conforme al Tao.<delimiter>Ciò che non è conforme al Tao presto finisce.
<h1>XXXI. Desistere dalle operazioni militari</h1>
Ecco che son le belle armi:<delimiter>strumenti del malvagio<delimiter>che le creature han sempre detestati.<delimiter>Per questo non rimane chi pratica il Tao.<delimiter>Il saggio, che è pacifico, tiene in pregio la sinistra,<delimiter>chi adopra l’armi tiene in pregio la destra.<delimiter>Ecco che son l’armi:<delimiter>strumenti del malvagio<delimiter>non strumenti del saggio,<delimiter>il quale li adopra solo se non può farne a meno.<delimiter>Avendo per supreme pace e quiete,<delimiter>ei vince ma non se ne compiace,<delimiter>chi se ne compiace<delimiter>gioisce nell’uccidere gli uomini.<delimiter>Ora chi gioisce nell’uccidere gli uomini<delimiter>non può attuare i suoi intenti nel mondo.<delimiter>Nelle gesta fauste si tiene in onore la sinistra,<delimiter>nelle gesta infauste si tiene in onore la destra.<delimiter>Il luogotenente sta alla sinistra,<delimiter>il duce supremo sta alla destra:<delimiter>assume il posto del rito funebre.<delimiter>Quei che gli uomini ha ucciso in massa<delimiter>li piange con cordoglio e con tristezza:<delimiter>la vittoria in guerra gli assegna il posto del rito<delimiter>funebre.
<h1>XXXII. La virtu’ del santo</h1>
Il Tao in eterno è senza nome,<delimiter>è grezzo per quanto minimo sia,<delimiter>nessuno al mondo è capace di fargli da ministro.<delimiter>Se principi e sovrani fossero capaci di attenervisi,<delimiter>le diecimila crature da sé si sottometterebbero,<delimiter>il Cielo in mutuo accordo con la Terra<delimiter>farebbe discendere soave rugiada<delimiter>e il popolo, senza alcuno che lo comandi,<delimiter>da sé troverebbe il giusto assetto.<delimiter>Quando si cominciò ad intagliare<delimiter>si ebbero i nomi.<delimiter>Tutto quello che ha nome viene trattato come proprio,<delimiter>perciò sappi contenerti.<delimiter>Chi sa contenersi<delimiter>può non correre pericolo.<delimiter>Paragona la presenza del Tao nel mondo<delimiter>ai fiumi e ai mari cui accorrono rivi e valli.
<h1>XXXIII. Lavirtu’ del discernimento</h1>
Chi conosce gli altri è sapiente,<delimiter>chi conosce sé stesso è illuminato.<delimiter>Chi vince gli altri è potente,<delimiter>chi vince sé stesso è forte.<delimiter>Chi sa contentarsi è ricco,<delimiter>chi strenuamente opera attua i suoi intenti.<delimiter>A lungo dura chi non si diparte dal suo stato,<delimiter>ha vita perenne quello che muore ma non perisce.
<h1>XXXIV. Confidare nel perfetto</h1>
Come è universale il gran Tao!<delimiter>può stare a sinistra come a destra.<delimiter>In esso fidando vengono alla vita le creature<delimiter>ed esso non le rifiuta,<delimiter>l’opera compiuta non chiama sua.<delimiter>Veste e nutre le creature<delimiter>ma non se ne fa signore,<delimiter>esso che sempre non ha brame<delimiter>può esser nominato Piccolo.<delimiter>Le creature ad esso si volgono<delimiter>ma esso non se ne fa signore,<delimiter>può esser nominato Grande.<delimiter>Poiché giammai si fa grande<delimiter>può realizzare la sua grandezza.
<h1>XXXV. Lavirtu’ dellacarita’</h1>
Verso chi tiene in sé la grande immagine<delimiter>il mondo accorre,<delimiter>accorre e non riceve danno<delimiter>ma calma e pace grandi.<delimiter>Attratto da musiche e bevande prelibate<delimiter>si ferma il viator che passa,<delimiter>ma quel che al Tao esce di bocca<delimiter>com’è scipito! non ha sapore.<delimiter>A guardarlo non riesci a vederlo,<delimiter>ad ascoltarlo non riesci ad udirlo,<delimiter>ad usarlo non riesci ad esaurirlo.
<h1>XXXVI. L’occulto e il palese</h1>
Quei che vuoi che si contragga<delimiter>devi farlo espandere,<delimiter>quei che vuoi che s’indebolisca<delimiter>devi farlo rafforzare,<delimiter>quei che vuoi che rovini<delimiter>devi farlo prosperare,<delimiter>a quei che vuoi che sia tolto<delimiter>devi dare.<delimiter>Questo è l’occulto e il palese.<delimiter>Mollezza e debolezza vincono durezza e forza.<delimiter>Al pesce non conviene abbandonar l’abisso,<delimiter>gli strumenti profittevoli al regno<delimiter>non conviene mostrarli al popolo.
<h1>XXXVII. Esercitare il governo</h1>
Il Tao in eterno non agisce<delimiter>e nulla v’è che non sia fatto.<delimiter>Se principi e sovrani fossero capaci d’attenervisi,<delimiter>le creature da sé si trasformerebbero.<delimiter>Quelli che per trasformarle bramassero operare<delimiter>io li acquieterei<delimiter>con la semplicità di quel che non ha nome<delimiter>anch’esse non avrebbero brame,<delimiter>quando non han brame stanno quiete<delimiter>e il mondo da sé s’assesta.
<h1>XXXVIII. Espone la virtu’</h1>
La virtù somma non si fa virtù<delimiter>per questo ha virtù,<delimiter>la virtù inferiore non manca di farsi virtù<delimiter>per questo non ha virtù.<delimiter>La virtù somma non agisce<delimiter>ma non ha necessità di agire,<delimiter>la virtù inferiore agisce<delimiter>ma ha necessità di agire.<delimiter>La somma carità agisce<delimiter>ma non ha necessità di agire,<delimiter>la somma giustizia agisce<delimiter>ma ha necessità di agire,<delimiter>il sommo rito agisce<delimiter>e se non viene corrisposto<delimiter>si denuda le braccia e trascina a forza.<delimiter>Fu così che<delimiter>perduto il Tao venne poi la virtù,<delimiter>perduta la virtù venne poi la carità,<delimiter>perduta la carità venne poi la giustizia,<delimiter>perduta la giustizia venne poi il rito:<delimiter>il rito è labilità della lealtà e della sincerità<delimiter>e foriero di disordine.<delimiter>Chi per primo conosce è fior nel Tao<delimiter>e principio di ignoranza.<delimiter>Per questo l’uomo grande<delimiter>resta in ciò che è solido<delimiter>e non si sofferma in ciò che è labile,<delimiter>resta nel frutto<delimiter>e non si sofferma nel fiore.<delimiter>Perciò respinge l’uno e preferisce l’altro.
<h1>XXXIX. Uniformarsi al fondamento</h1>
In principio questi ottenner l’Uno:<delimiter>il Cielo l’ottenne e per esso fu puro,<delimiter>la Terra l’ottenne e per esso fu tranquilla,<delimiter>gli esseri sovrannaturali l’ottennero<delimiter>e per esso furono potenti,<delimiter>la valle l’ottenne e per esso fu ricolma,<delimiter>le creature l’ottennero e per esso vissero,<delimiter>principi e sovrani l’ottennero<delimiter>e per esso furon retti nel governare il mondo.<delimiter>Costoro ne furono resi perfetti.<delimiter>Se il Cielo non fosse puro per esso<delimiter>temerebbe di squarciarsi,<delimiter>se la Terra non fosse tranquilla per esso<delimiter>temerebbe di fendersi,<delimiter>se gli esseri sovrannaturali non fossero potenti per esso<delimiter>temerebbero d’annullarsi,<delimiter>se la valle non fosse ricolma per esso<delimiter>temerebbe d’inaridirsi,<delimiter>se le creature non vivessero per esso<delimiter>temerebbero di spegnersi,<delimiter>se principi e sovrani non fossero nobili e alti per esso<delimiter>temerebbero di cadere.<delimiter>Il nobile ha per fondamento il vile,<delimiter>l’alto ha per basamento il basso.<delimiter>Perciò quando principi e sovrani chiamano sé stessi<delimiter>l’orfano, lo scarso di virtù, l’incapace,<delimiter>non è perché considerano lor fondamento il vile?<delimiter>Ahimé, no!<delimiter>Quando hai finito d’enumerare le parti del carro<delimiter>ancor non hai il carro.<delimiter>Non voler essere pregiato come giada<delimiter>né spregiato come pietra.
<h1>XL. Dove andare e che adoperare</h1>
Il tornare è il movimento del Tao,<delimiter>la debolezza è quel che adopra il Tao.<delimiter>Le diecimila creature che sono sotto il cielo<delimiter>hanno vita dall’essere,<delimiter>l’essere ha vita dal non-essere.
<h1>XLI. Equipara le diversita’</h1>
Quando il gran dotto apprende il Tao<delimiter>lo pratica con tutte le sue forze,<delimiter>quando il medio dotto apprende il Tao<delimiter>or lo conserva ed or lo perde,<delimiter>quando l’infimo dotto apprende il Tao<delimiter>se ne fa grandi risate:<delimiter>se non fosse deriso non sarebbe degno d’essere il Tao.<delimiter>Perciò motti invalsi dicono:<delimiter>illuminarsi nel Tao è come ottenebrarsi,<delimiter>avanzare nel Tao è come regredire,<delimiter>spianarsi nel Tao è come incavarsi,<delimiter>la virtù somma è come valle,<delimiter>il gran candore è come ignominia,<delimiter>la virtù vasta è come insufficienza,<delimiter>la virtù salda è come esser volgo,<delimiter>la naturale genuinità è come sbiadimento,<delimiter>il gran quadrato non ha angoli,<delimiter>il gran vaso tardi si completa,<delimiter>il gran suono è una sonorità insonora,<delimiter>la grande immagine non ha forma.<delimiter>Il Tao è nascosto e senza nome,<delimiter>ma proprio perché è il Tao<delimiter>ben impresta e completa.
<h1>XLII. Le trasformazioni del tao</h1>
Il Tao generò l’Uno,<delimiter>l’Uno generò il Due,<delimiter>il Due generò il Tre,<delimiter>il Tre generò le diecimila creature.<delimiter>Le creature voltano le spalle allo yin<delimiter>e volgono il volto allo yang,<delimiter>il ch’i infuso le rende armoniose.<delimiter>Ciò che l’uomo detesta<delimiter>è d’essere orfano, scarso di virtù, incapace,<delimiter>eppur sovrani e duchi se ne fanno appellativi.<delimiter>Perciò tra le creature<delimiter>taluna diminuendosi s’accresce,<delimiter>taluna accrescendosi si diminuisce.<delimiter>Ciò che gli altri insegnano<delimiter>anch’io l’insegno:<delimiter>quelli che fan violenza non muoiono di morte<delimiter>naturale.<delimiter>Di questo farò l’avvio del mio insegnamento.
<h1>XLIII. Lo strumento universale</h1>
Ciò che v’è di più molle al mondo<delimiter>assoggetta ciò che v’è di più duro al mondo,<delimiter>quel che non ha esistenza<delimiter>penetra là dove non sono interstizi.<delimiter>Da questo so che v’è profitto nel non agire.<delimiter>All’insegnamento non detto,<delimiter>al profitto del non agire,<delimiter>pochi di quelli che sono sotto il cielo arrivano.
<h1>XLIV. Il fermo ammonimento</h1>
Tra fama e persona che è più caro?<delimiter>Tra persona e beni che è più importante?<delimiter>Tra acquistare e perdere che è più penoso?<delimiter>Per questo<delimiter>chi ardentemente brama certo assai sperpera,<delimiter>chi molto accumula certo assai perde.<delimiter>Chi sa accontentarsi non subisce oltraggio,<delimiter>chi sa contenersi non corre pericolo<delimiter>e può durare a lungo.
<h1>XLV. L’immensa virtu’</h1>
La grande completezza è come spezzettamento<delimiter>che nell’uso non si rompe,<delimiter>la grande pienezza è come vuotezza<delimiter>che nell’uso non si esaurisce,<delimiter>la grande dirittura è come sinuosità,<delimiter>la grande abilità è come inettitudine,<delimiter>la grande eloquenza è come balbettio.<delimiter>l’agitazione finisce nell’algore,<delimiter>la quiete finisce nel calore:<delimiter>la pura quiete è la regola del mondo.
<h1>XLVI. Esser parco nelle brame</h1>
Quando nel mondo vige il Tao<delimiter>i cavalli veloci sono mandati a concimare i campi,<delimiter>quando nel mondo non vige il Tao<delimiter>i cavalli da battaglia vivono ai confini.<delimiter>Colpa non v’è più grande<delimiter>che secondar le brame,<delimiter>sventura non v’è più grande<delimiter>che non saper accontentarsi,<delimiter>difetto non v’è più grande<delimiter>che bramar d’acquistare.<delimiter>Quei che conosce la contentezza dell’accontentarsi<delimiter>sempre è contento.
<h1>XLVII. Scrutare cio’ che e’ lontano</h1>
Senza uscir dalla porta<delimiter>conosci il mondo,<delimiter>senza guardar dalla finestra<delimiter>scorgi la Via del Cielo.<delimiter>Più lungi te ne vai meno conosci.<delimiter>Per questo il santo<delimiter>non va dattorno eppur conosce,<delimiter>non vede e più discerne,<delimiter>non agisce eppur completa.
<h1>XLVIII. Obliare la sapienza</h1>
Chi si dedica allo studio ogni dì aggiunge,<delimiter>chi pratica il Tao ogni dì toglie,<delimiter>toglie ed ancor toglie<delimiter>fino ad arrivare al non agire:<delimiter>quando non agisce nulla v’è che non sia fatto.<delimiter>Quei che regge il mondo<delimiter>sempre lo faccia senza imprendere,<delimiter>se poi imprende<delimiter>non è atto a reggere il mondo.
<h1>XLIX. Confidare nella virtu’</h1>
Il santo non ha un cuore immutabile,<delimiter>ha per cuore il cuore dei cento cognomi.<delimiter>Per me è bene ciò che hanno di buono,<delimiter>ed è bene anche ciò che hanno di non buono,<delimiter>la virtù li rende buoni;<delimiter>per me è sincerità ciò che hanno di sincero,<delimiter>ed è sincerità anche ciò che hanno di non sin<delimiter>cero,<delimiter>la virtù li rende sinceri.<delimiter>Il santo sta nel mondo tutto timoroso<delimiter>e per il mondo rende promiscuo il suo cuore.<delimiter>I cento cognomi in lui affiggono occhi e orecchi<delimiter>e il santo li tratta come fanciulli.
<h1>L. Tenere in pregio lavita</h1>
Uscire è vivere, entrare è morire.<delimiter>Seguaci della vita sono tre su dieci,<delimiter>seguaci della morte sono tre su dieci,<delimiter>gli uomini che la vita<delimiter>tramutano in disposizione alla morte<delimiter>son pur essi tre su dieci.<delimiter>Per qual motivo?<delimiter>Perchè vivono l’intensità della vita.<delimiter>Or io ho appreso che chi ben nutre la vita<delimiter>va per deserti senza incontrar rinoceronti e tigri,<delimiter>va tra gli eserciti senza indossar corazza e arme:<delimiter>il rinoceronte non ha dove infilzare il corno,<delimiter>la tigre non ha dove affondar l’artiglio,<delimiter>il guerriero non ha dove immergere la spada.<delimiter>Per qual motivo?<delimiter>Perchè costui non ha disposizione alla morte.
<h1>LI. Lavirtu’ che nutre</h1>
Il Tao le fa vivere,<delimiter>la virtù le alleva,<delimiter>con la materia dà loro la forma,<delimiter>con le vicende dà loro la completezza.<delimiter>Per questo le creature tutte<delimiter>venerano il Tao e onorano la virtù:<delimiter>venerare il Tao e onorare la virtù<delimiter>nessuno lo comanda ma viene ognor spontaneo.<delimiter>Quindi il Tao fa vivere,<delimiter>la virtù alleva, fa crescere,<delimiter>sviluppa, completa, matura,<delimiter>nutre, ripara.<delimiter>Le fa vivere ma non le tiene come sue<delimiter>opera ma nulla s’aspetta,<delimiter>le fa crescere ma non le governa.<delimiter>Questa è la misteriosa virtù.
<h1>LII. Volgersi all’origine</h1>
Il mondo ebbe un principio<delimiter>che fu la madre del mondo.<delimiter>Chi è pervenuto alla madre<delimiter>da essa conosce il figlio,<delimiter>chi conosce il figlio<delimiter>e torna a conservar la madre<delimiter>fino alla morte non corre pericolo.<delimiter>Chi ostruisce il suo varco<delimiter>e chiude la sua porta<delimiter>per tutta la vita non ha travaglio,<delimiter>chi spalanca il suo varco<delimiter>ed accresce le sue imprese<delimiter>per tutta la vita non ha scampo.<delimiter>Illuminazione è vedere il piccolo,<delimiter>forza è attenersi alla mollezza.<delimiter>Chi fa uso della vista<delimiter>e torna ad introvertere lo sguardo<delimiter>non abbandona la persona alla rovina.<delimiter>Questo dicesi praticar l’eterno.
<h1>LIII. Trarre profitto dalle prove</h1>
Se avessimo grande sapienza<delimiter>cammineremmo nella gran Via<delimiter>e solo di agire temeremmo.<delimiter>La gran Via è assai piana,<delimiter>ma la gente preferisce i sentieri.<delimiter>Quando il palazzo reale è troppo ben tenuto<delimiter>i campi son del tutto incolti<delimiter>e i granai son del tutto vuoti.<delimiter>Indossar vesti eleganti e ricamate,<delimiter>portare alla cintura spade acuminate,<delimiter>rimpinzarsi di vivande e di bevande<delimiter>e ricchezze e beni aver d’avanzo,<delimiter>è sfarzo da ladrone.<delimiter>E’ contrario al Tao, ahimé!
<h1>LIV. Coltivare e contemplare</h1>
Chi ben si fonda non vien divelto,<delimiter>a chi ben stringe non vien tolto:<delimiter>con questa Via figli e nipoti<delimiter>gli offriranno sacrifici ininterrotti.<delimiter>Se la coltiva nella persona<delimiter>la sua virtù è la genuinità,<delimiter>se la coltiva nella famiglia<delimiter>la sua virtù è la sovrabbondanza,<delimiter>se la coltiva nel villaggio<delimiter>la sua virtù è la reverenza,<delimiter>se la coltiva nel regno<delimiter>la sua virtù è la floridezza,<delimiter>se la coltiva nel mondo<delimiter>la sua virtù è l’universalità.<delimiter>Per questo<delimiter>contempla le persone dalla sua persona,<delimiter>contempla le famiglie dalla sua famiglia,<delimiter>contempla i villaggi dal suo villaggio,<delimiter>contempla i regni dal suo regno,<delimiter>contempla il mondo dal suo mondo.<delimiter>Come so che il mondo è così?<delimiter>Da questo.
<h1>LV. Il simbolo del mistero</h1>
Quei che racchiude in sé la pienezza della virtù<delimiter>è paragonabile ad un pargolo,<delimiter>che velenosi insetti e serpi non attoscano,<delimiter>belve feroci non artigliano,<delimiter>uccelli rapaci non adunghiano.<delimiter>Deboli ha l’ossa e molli i muscoli<delimiter>eppur la sua stretta è salda,<delimiter>ancor non sa dell’unione dei sessi<delimiter>eppur tutto si aderge:<delimiter>è la perfezione dell’essenza,<delimiter>tutto il giorno vagisce<delimiter>eppur non diviene fioco:<delimiter>è la perfezione dell’armonia.<delimiter>Conoscer l’armonia è eternità,<delimiter>conoscer l’eternità è illuminazione,<delimiter>vivere smodatamente la vita è prodromo di<delimiter>sventura,<delimiter>con la mente comandare al ch’i significa indu<delimiter>rirsi.<delimiter>Quel che s’invigorisce allor decade:<delimiter>questo vuol dire che non è conforme al Tao.<delimiter>Ciò che non è conforme al Tao presto finisce.
<h1>LVI. La misteriosa virtu’</h1>
Quei che sa non parla,<delimiter>quei che parla non sa.<delimiter>Chi ostruisce il suo varco,<delimiter>chiude la sua porta,<delimiter>smussa le sue punte,<delimiter>districa i suoi nodi,<delimiter>mitiga il suo splendore,<delimiter>si rende simile alla sua polvere,<delimiter>dicesi accomunato col mistero.<delimiter>Per questo costui<delimiter>non può essere attirato<delimiter>né può essere respinto,<delimiter>non può essere avvantaggiato<delimiter>né può essere danneggiato,<delimiter>non può essere nobilitato<delimiter>né può essere umiliato.<delimiter>Per questo è il più nobile del mondo.
<h1>LVII. Rendere puri i costumi</h1>
Quando con la correzione si governa il mondo<delimiter>con la falsità s’adopran l’armi:<delimiter>il mondo si regge col non imprendere.<delimiter>Da che so che è così?<delimiter>Dal presente.<delimiter>Più numerosi ha il sovrano<delimiter>i giorni nefasti e le parole proibite<delimiter>più il popolo cade in miseria,<delimiter>più numerosi ha il popolo<delimiter>gli strumenti profittevoli<delimiter>più i regni cadono nel disordine,<delimiter>più numerosi hanno gli uomini<delimiter>gli artifizi e le abilità<delimiter>più appaiono cose rare,<delimiter>più si fa sfoggio di belle cose<delimiter>più numerosi si fanno ladri e briganti.<delimiter>Per questo il santo dice:<delimiter>io non agisco e il popolo da sé si trasforma,<delimiter>io amo la quiete e il popolo da sé si corregge,<delimiter>io non imprendo e il popolo da sé s’arricchisce,<delimiter>io non bramo e il popolo da sé si fa semplice.
<h1>LVIII. Adattarsi alle vicissitudini</h1>
Quando il governo di tutto si disinteressa<delimiter>il popolo è unito,<delimiter>quando il governo in tutto si intromette<delimiter>il popolo è frammentato.<delimiter>La fortuna si origina dalla sfortuna,<delimiter>la sfortuna si nasconde nella fortuna.<delimiter>Chi ne conosce il culmine?<delimiter>Quei che non corregge.<delimiter>La correzione si converte in falsità,<delimiter>il bene si converte in presagio di sventura<delimiter>e ogni dì lo sconcerto del popolo<delimiter>si fa più profondo e più durevole.<delimiter>Per questo il santo<delimiter>è quadrato ma non taglia,<delimiter>è incorrotto ma non ferisce,<delimiter>è diritto ma non ostenta,<delimiter>è luminoso ma non abbaglia.
<h1>LIX. Mantenersi nel tao</h1>
Nel governare gli uomini e nel servire il Cielo<delimiter>nulla è meglio della parsimonia,<delimiter>perchè solo la parsimonia antepone l’ottenere.<delimiter>Anteporre l’ottenere significa accumulare virtù.<delimiter>Chi accumula virtù tutto sottomette,<delimiter>quando tutto sottomette<delimiter>nessuno conosce il suo culmine,<delimiter>quando nessuno conosce il suo culmine<delimiter>ei può possedere il regno.<delimiter>Chi possiede la madre del regno<delimiter>può durare a lungo.<delimiter>Questo si chiama<delimiter>affondare le radici e rinsaldare il tronco,<delimiter>via della lunga vita e dell’eterna giovinezza.
<h1>LX. Stare nella dignita’ regale</h1>
Governare un gran regno<delimiter>è come friggere pesciolini minuti.<delimiter>Quando si sovrintende al mondo con il Tao<delimiter>i mani non mostrano la potenza loro.<delimiter>Non che i mani non abbiano potenza<delimiter>ma la potenza loro non nuoce agli uomini,<delimiter>non che la potenza loro non nuoccia agli uomini<delimiter>ma il santo non nuoce agli uomini.<delimiter>Questi due non si nuocciono fra loro,<delimiter>per questo le virtù loro insieme confluiscono
<h1>LXI. Lavirtu’ dell’umilta’</h1>
Il gran regno che si tiene in basso<delimiter>è la confluenza del mondo,<delimiter>è la femmina del mondo.<delimiter>La femmina sempre vince il maschio con la quiete,<delimiter>poiché chetamente se ne stà sottomessa.<delimiter>Per questo<delimiter>il gran regno che si pone al disotto del piccolo regno<delimiter>attrae il piccolo regno,<delimiter>il piccolo regno che sta al disotto del gran regno<delimiter>attrae il gran regno:<delimiter>l’uno si abbassa per attrarre,<delimiter>l’altro attrae perchè sta in basso.<delimiter>Il gran regno non ecceda<delimiter>per la brama di pascere ed unire gli altri,<delimiter>il piccolo regno non ecceda<delimiter>per la brama d’essere accetto e servire gli altri.<delimiter>Affinchè ciascuno ottenga ciò che brama<delimiter>al grande conviene tenersi in basso.
<h1>LXII. Praticare il tao</h1>
Ecco che cosa è il Tao:<delimiter>il rifugio delle creature,<delimiter>tesoro per il buono,<delimiter>protezione per il malvagio.<delimiter>A parlarne con elogio si può tener mercato,<delimiter>a seguirlo con rispetto si può emergere sugli altri.<delimiter>Degli uomini malvagi quale può essere respinto?<delimiter>Per questo si pone sul trono il Figlio del Cielo<delimiter>e si nominano i tre gran ministri.<delimiter>Anche se costoro hanno il gran pi<delimiter>per ottenere precedenza alla loro quadriga,<delimiter>è meglio che se ne stiano seduti<delimiter>ad avanzare in questo Tao.<delimiter>Quale era la ragione per cui gli antichi<delimiter>apprezzavano questo Tao?<delimiter>Non dicevano forse: ottiene chi con esso cerca,<delimiter>con esso sfugge chi è in colpa?<delimiter>Per questo è ciò che v’è di più prezioso al mondo.
<h1>LXIII. L’inizio favorevole</h1>
Pratica il non agire,<delimiter>imprendi il non imprendere,<delimiter>assapora l’insapore,<delimiter>considera grande il piccolo e molto il poco,<delimiter>ripaga il torto con la virtù.<delimiter>Progetta il difficile nel suo facile,<delimiter>opera il grande nel suo piccolo:<delimiter>le imprese più difficili sotto il cielo<delimiter>certo cominciano nel facile,<delimiter>le imprese più grandi sotto il cielo<delimiter>certo cominciano nel piccolo.<delimiter>Per questo il santo non opera il grande<delimiter>e così può completare la sua grandezza.<delimiter>Chi promette alla leggera trova scarso credito,<delimiter>chi reputa tutto facile trova tutto difficile.<delimiter>Per questo al santo tutto pare difficile<delimiter>e così nulla gli è difficile.
<h1>LXIV. Attenersi al piccolo</h1>
Quello che è fermo con facilità si trattiene,<delimiter>quello che non è cominciato con facilità si divisa,<delimiter>quello che è fragile con facilità si spezza,<delimiter>quello che è minuto con facilità si disperde:<delimiter>opera quando ancora non è in essere,<delimiter>ordina quando ancora non è in disordine.<delimiter>Un albero che a braccia aperte si misura<delimiter>nasce da un minuscolo arboscello,<delimiter>una torre di nove piani<delimiter>comincia con un cumulo di terra,<delimiter>un viaggio di mille li<delimiter>principia da sotto il piede.<delimiter>Chi governa corrompe,<delimiter>chi dirige svia.<delimiter>Per questo il santo<delimiter>non governa e perciò non corrompe,<delimiter>non dirige e perciò non svia.<delimiter>La gente nel condurre le proprie imprese<delimiter>sul punto di compierle sempre le guasta,<delimiter>se curasse la fine come il principio<delimiter>allora non vi sarebbero imprese guaste.<delimiter>Per questo il santo<delimiter>brama quello che non è bramato<delimiter>e non pregia i beni che con difficoltà si ottengono,<delimiter>studia quello che non viene studiato<delimiter>e ritorna su quello che gli altri han travalicato.<delimiter>Per favorire la spontaneità delle creature<delimiter>non osa agire.
<h1>LXV. La pura virtu’</h1>
In antico chi ben praticava il Tao<delimiter>con esso non rendeva perspicace il popolo,<delimiter>ma con esso si sforzava di renderlo ottuso:<delimiter>il popolo con difficoltà si governa<delimiter>poiché la sua sapienza è troppa.<delimiter>Perciò governare il regno con la sapienza<delimiter>è la rovina del regno,<delimiter>governare il regno non con la sapienza<delimiter>è la prosperità del regno.<delimiter>Chi sa queste due cose diviene simile al modello,<delimiter>saper divenire simile al modello<delimiter>è la misteriosa virtù.<delimiter>Profonda e imperscrutabile è la misteriosa virtù<delimiter>e contrapposta alle creature,<delimiter>ma alla fine arriva alla grande conformità.
<h1>LXVI. Posporre sé stesso</h1>
La ragione per cui fiumi e mari<delimiter>possono essere sovrani di cento valli<delimiter>è che ben se ne tengono al disotto:<delimiter>perciò possono essere sovrani di cento valli.<delimiter>Così chi vuole stare disopra al popolo<delimiter>con i detti se ne pone al disotto,<delimiter>chi vuol stare davanti al popolo<delimiter>con la persona ad esso si pospone.<delimiter>Per questo il santo<delimiter>sta disopra ed il popolo non ne è gravato,<delimiter>sta davanti ed il popolo non ne è ostacolato.<delimiter>Così il mondo gioisce<delimiter>di sospingerlo innanzi e mai ne è sazio.<delimiter>Poiché ei non contende<delimiter>nessuno al mondo può muovergli contesa.
<h1>LXVII. Le tre cose preziose</h1>
Tutti al mondo dicono che il mio Tao è grande<delimiter>ma che sembra non esser simile a nulla.<delimiter>Proprio perché è grande<delimiter>sembra che non sia simile a nulla,<delimiter>se fosse simile a qualcosa<delimiter>l’impaccerebbe la sua piccolezza.<delimiter>Io ho tre cose preziose<delimiter>che mi tengo ben strette e custodisco:<delimiter>la prima è la misericordia,<delimiter>la seconda è la parsimonia,<delimiter>la terza è il non ardire d’esser primo nel mondo.<delimiter>Sono misericordioso e perciò posso essere intrepido,<delimiter>sono parsimonioso e perciò posso essere generoso,<delimiter>non ardisco d’esser primo nel mondo<delimiter>e perciò posso esser capo degli strumenti perfetti.<delimiter>Oggi si è intrepidi trascurando la misericordia,<delimiter>si è generosi trascurando la parsimonia,<delimiter>si è primi trascurando di posporsi.<delimiter>E’ la morte!<delimiter>Chi è misericordioso<delimiter>nel guerreggiare è vittorioso,<delimiter>nel difendere è saldo.<delimiter>Quei che il cielo vuol salvare<delimiter>facendolo misericordioso lo preserva.
<h1>LXVIII. Rendersi eguale al cielo</h1>
Chi ben fa il capitano non è irruente,<delimiter>chi ben guerreggia non è impetuoso,<delimiter>chi ben vince il nemico non dà battaglia,<delimiter>chi bene adopera gli uomini se ne pone al di sotto:<delimiter>questa è la virtù del non contendere,<delimiter>questa è la forza dell’adoprar gli uomini,<delimiter>questo è rendersi eguale al Cielo,<delimiter>il culmine per gli antichi.
<h1>LXIX. L’uso del mistero</h1>
Sull’adoperar gli eserciti c’è un detto:<delimiter>non oso far da padrone e faccio l’ospite,<delimiter>non oso avanzar d’un pollice e indietreggio di un piede.<delimiter>Questo vuol dire<delimiter>che non vi sono truppe da schierare,<delimiter>che non vi sono braccia da denudare,<delimiter>che non vi sono armi da impugnare.<delimiter>Sventura non v’è maggiore che osteggiare alla leggera.<delimiter>Se osteggio alla leggera<delimiter>son vicino a perdere quel che m’è più prezioso.<delimiter>Perciò quando gli eserciti<delimiter>si mettono in campagna per scontrarsi,<delimiter>quello che è più pietoso vince.
<h1>LXX. La difficolta’ di intendere</h1>
Le mie parole facilmente si intendono<delimiter>e facilmente si attuano,<delimiter>ma nessuno al mondo sa intenderle,<delimiter>nessuno al mondo sa attuarle.<delimiter>Le mie parole hanno un progenitore,<delimiter>le mie imprese hanno un principe,<delimiter>ma appunto perchè non le intendono<delimiter>non intendono me.<delimiter>Poiché quelli che mi intendono sono rari<delimiter>quelli che mi imitano sono da tenere in pregio.<delimiter>Per questo il santo indossa rozze vesti<delimiter>e cela nel seno la giada.
<h1>LXXI. Il difetto della sapienza</h1>
Somma cosa è l’ignoranza del sapiente,<delimiter>insania è la sapienza dell’ignorante.<delimiter>Solo chi si affligge di questa insania<delimiter>non è insano.<delimiter>Il santo non è insano<delimiter>perchè si affligge di questa insania.<delimiter>Per questo non è insano.
<h1>LXXII. Aver cura disé</h1>
Quando il popolo non teme la tua autorità<delimiter>allora sopravviene la grande autorità.<delimiter>Non trovare angusto ciò che ti dà pace,<delimiter>non disgustarti di ciò che ti fa vivere,<delimiter>poiché solo chi non se ne disgusta<delimiter>non disgusta.<delimiter>Per questo il santo<delimiter>di sé conosce ma di sé non fa mostra,<delimiter>di sé ha cura ma di sé non fa pregio.<delimiter>Perciò respinge l’uno e preferisce l’altro.
<h1>LXXIII. Quel che lascia agire</h1>
Muore chi nell’osare pone il coraggio,<delimiter>vive chi nel non osare pone il coraggio:<delimiter>di questi due l’uno è profitto e l’altro è danno.<delimiter>Di quel che il cielo ha in odio<delimiter>chi conosce la ragione?<delimiter>Per questo il santo reputa difficile il primo.<delimiter>La Via del Cielo<delimiter>è di ben vincere senza contendere,<delimiter>è di ben suscitar risposta senza parlare,<delimiter>è di ben attrarre senza chiamare,<delimiter>è di ben divisare con ampiezza.<delimiter>La rete del Cielo tutto avvolge,<delimiter>ha maglie larghe ma nulla ne sfugge.
<h1>LXXIV. Reprimere gli inganni</h1>
Quando il popolo non teme di morire<delimiter>a che vale impaurirlo con la morte?<delimiter>Se faccio si che il popolo sempre tema di morire<delimiter>e quei che induce in inganno<delimiter>io possa prenderlo e metterlo a morte,<delimiter>chi sarà tanto ardito?<delimiter>Sempre mandi a morte chi ne ha la potestà,<delimiter>mettere a morte in vece di chi ne ha la potestà<delimiter>significa maneggiar l’ascia in vece del gran mastro.<delimiter>Quelli che maneggian l’ascia in vece del gran mastro<delimiter>raramente non si feriscono le mani.
<h1>LXXV. I danni della cupidigia</h1>
Il popolo soffre la fame<delimiter>perché chi sta sopra divora troppe tasse:<delimiter>ecco perché soffre la fame.<delimiter>Il popolo con difficoltà si governa<delimiter>perché chi sta sopra s’affaccenda:<delimiter>ecco perché con difficoltà si governa.<delimiter>Il popolo dà poca importanza alla morte<delimiter>perché chi sta sopra cerca l’intensità della vita:<delimiter>ecco perché da poca importanza alla morte.<delimiter>Solo chi non si affaccenda per vivere<delimiter>è più saggio di chi la vita tiene in pregio.
<h1>LXXVI. Guardarsi dalla forza</h1>
Alla nascita l’uomo è molle e debole,<delimiter>alla morte è duro e forte.<delimiter>Tutte le creature, l’erbe e le piante<delimiter>quando vivono son molli e tenere<delimiter>quando muoiono son aride e secche.<delimiter>Durezza e forza sono compagne della morte,<delimiter>mollezza e debolezza sono compagne della vita.<delimiter>Per questo<delimiter>chi si fa forte con le armi non vince,<delimiter>l’albero che è forte viene abbattuto.<delimiter>Quel che è forte e robusto sta in basso,<delimiter>quel che è molle e debole sta in alto.
<h1>LXXVII. La via del cielo</h1>
La Via del Cielo<delimiter>come è simile all’armar l’arco!<delimiter>Quel ch’è alto viene abbassato,<delimiter>quel ch’è basso viene innalzato,<delimiter>quello che eccede viene ridotto,<delimiter>quel che difetta viene accresciuto.<delimiter>La Via del Cielo<delimiter>è di diminuire a chi ha in eccedenza<delimiter>e di aggiungere a chi non ha a sufficienza.<delimiter>Non è così la Via dell’uomo:<delimiter>ei diminuisce a chi non ha a sufficienza<delimiter>per donare a chi ha in eccedenza.<delimiter>Chi è capace di donare al mondo<delimiter>ciò che ha in eccedenza?<delimiter>Solo colui che pratica il Tao.<delimiter>Per questo il santo<delimiter>opera ma nulla s’aspetta<delimiter>compiuta l’opera non rimane,<delimiter>non vuole mostrare di eccellere.
<h1>LXXVIII. Portare il fardello della sincerita’</h1>
Nulla al mondo è più molle e più debole dell’acqua<delimiter>eppur nell’abradere ciò che è duro e forte<delimiter>nessuno riesce a superarla,<delimiter>nell’uso nulla può cambiarla.<delimiter>La debolezza vince la forza,<delimiter>la mollezza vince la durezza:<delimiter>al mondo non v’è nessuno che non lo sappia,<delimiter>ma nessuno v’è che sia capace di attuarlo.<delimiter>Per questo il santo dice:<delimiter>chi prende su di sé le sozzure del regno<delimiter>è signore dell’altare della terra e dei grani,<delimiter>chi prende su di sé i mali del regno<delimiter>è sovrano del mondo.<delimiter>Un detto esatto che appare contraddittorio.
<h1>LXXIX. Ottemperare ai patti</h1>
Se cancelli un’offesa, ma un po’ offeso<delimiter>rimani ancora, credi che sia un bene?<delimiter>Se, per contratto, il saggio è creditore,<delimiter>dal debitore non esige nulla.<delimiter>Adempie al proprio impegno chi è virtuoso;<delimiter>bada agli impegni altrui chi non è virtuoso.<delimiter>La Via del cielo non fa parentele,<delimiter>ma sta costantemente con il buono.
<h1>LXXX. Isolarsi</h1>
Piccoli regni con pochi abitanti:<delimiter>arnesi da lavoro in luogo d’uomini<delimiter>(sian dieci o cento) il popolo non usi.<delimiter>Tema la morte e fuori non emigri.<delimiter>Se anche vi son navigli e vi son carri,<delimiter>il popolo non tenti di salirvi;<delimiter>se anche vi son corrazze e vi son armi,<delimiter>mai e poi mai le tiri fuori il popolo.<delimiter>E ritorni ad usar nodi di corda;<delimiter>e trovi gusto in cibi e vesti suoi;<delimiter>ed ami la sua casa, i suoi costumi.<delimiter>Se stati vi vedessero vicini<delimiter>tanto che cani e galli se ne udissero,<delimiter>invecchino così, fino alla morte<delimiter>quei due popoli: senza alcun contatto.
<h1>LXXXI. L’emersione del naturale</h1>
Parole autentiche non sono adorne;<delimiter>parole adorne autentiche non sono.<delimiter>Colui che è buono, non sfoggia parole,<delimiter>e chi sfoggia parole, non è buono.<delimiter>Chi sa di tutto, certo con è saggio;<delimiter>né chi è saggio, di certo, sa di tutto.<delimiter>Il vero saggio per sé non provvede:<delimiter>se si spende negli altri, per sé acquista;<delimiter>e, più dona, più ottiene per se stesso.<delimiter>La Via del cielo aiuta, non fa danni;<delimiter>la Via del saggio agisce senza lotta.