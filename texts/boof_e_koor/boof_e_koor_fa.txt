صادق هدایت
<h1>بوف کور</h1>
در زندگی زخمهایی هست که مثل خوره در انزوا روح را آهسته میخورد و میتراشد.
این دردها را نمیشود ب هکسی اظهار کرد، چون عموما عادت دارند که این دردهای باورنکردنی را جزو اتفاقات و پیشامدهای نادر و عجیب بشمارند؛ و اگر کسی بگوید یا بنویسد، مردم برسبیل عقاید جاری و عقاید خودشان سعی میکنند آنرا با لبخند شکاک و تمسخرآمیز تلقی بکنند؛
زیرا بشر هنوز چاره و دوائی برایش پیدا نکرده و تنها داروی آن فراموشی به توسط شراب و خواب مصنوعی به وسیلۀ افیون و مواد مخدره است؛ ولی افسوس که تأثیر این گونه داروها موقت است و به جای تسکین پس از مدتی بر شدت درد می افزاید.
آیا روزی به اسرار این اتفاقات ماوراء طبیعی، این انعکاس سایۀ روح که در حالت اغماء و برزخ بین خواب و بیداری جلوه میکند کسی پی خواهد برد؟
من فقط به شرح یکی از این پیشامدها می پردازم که برای خودم اتفاق افتاده و به قدری مرا تکان داده که هرگز فراموش نخواهم کرد، و نشان شوم آن — تا زنده ام، از روز ازل تا ابد تا آنجا که خارج از فهم و ادراک بشر است — زندگی مرا زهرآلود خواهد کرد.
زهرآلود نوشتم، ولی میخواستم بگویم داغ آنرا همیشه با خودم داشته و خواهم داشت.
من سعی خواهم کرد آنچه را که یادم هست، آنچه را که از ارتباط وقایع در نظرم مانده بنویسم، شاید بتوانم راجع به آن یک قضاوت کلی بکنم؛ نه! فقط اطمینان حاصل بکنم و یا اصلا خودم بتوانم باور بکنم — چون برای من هیچ اهمیتی ندارد که دیگران باور بکنند یا نکنند.
فقط میترسم که فردا بمیرم و هنوز خودم را نشناخته باشم.
زیرا در طی تجربیات زندگی به این مطلب برخوردم که چه ورطۀ هولناکی میان من و دیگران وجود دارد؛ و فهمیدم که تا ممکن است باید خاموش شد، تا ممکن است باید افکار خودم را برای خودم نگه دارم و اگر حالا تصمیم گرفتم که بنویسم فقط برای اینست که خودم را به سایه ام معرفی بکنم — سایه ای که روی دیوار خمیده و مثل این است که هرچه مینویسم با اشتهای هرچه تمامتر م یبلعد.
برای اوست که میخواهم آزمایشی بکنم؛ ببینم شاید بتوانیم یکدیگر را بهتر بشناسیم. چون از زمانی که همۀ روابط خودم را با دیگران بریده ام میخواهم خودم را بهتر بشناسم.
افکار پوچ! باشد، ولی از هرحقیقتی بیشتر مرا شکنجه میکند. آیا این مردمی که شبیه من هستند، که ظاهرا احتیاجات و هوا و هوس مرا دارند برای گول زدن من نیستند؟
آیا یک مشت سایه نیستند که فقط برای مسخره کردن و گول زدن من به وجود آمده اند؟ آیا آنچه که حس میکنم، م یبینم و میسنجم سرتاسر موهوم نیست که با حقیقت خیلی فرق دارد؟
من فقط برای سایۀ خودم مینویسم که جلو چراغ به دیوار افتاده است، باید خودم را بهش معرفی بکنم.
* * *
در این دنیای پست پر از فقر و مسکنت، برای نخستی نبار گمان کردم که در زندگی من یک شعاع آفتاب درخشید؛
اما افسوس، این شعاع آفتاب نبود، بلکه فقط یک پرتو گذرنده، یک ستارۀ پرنده بود که بصورت یک زن یا فرشته به من تجلی کرد و در روشنایی آن یک لحظه، فقط یک ثانیه، همۀ بدبختیهای زندگی خودم را دیدم و به عظمت و شکوه آن پی بردم، و بعدْ این پرتو در گرداب تاریکی که باید ناپدید بشود دوباره ناپدید شد.
نه، نتوانستم این پرتو گذرنده را برای خودم نگه دارم.
سه ماه — نه — دو ماه و چهار روز بود که پی او را گم کرده بودم، ولی یادگار چشمهای جادویی یا شرارۀ کشنده چشمهایش در زندگی من همیشه ماند. چطور می توانم او را فراموش بکنم که آنقدر وابسته به زندگی من است؟
نه، اسم او را هرگز نخواهم برد، چون دیگر او با آن اندام اثیری، باریک و مه آلود، با آن دو چشم درشت متعجب و درخشان که پشت آن زندگی من آهسته و دردناک میسوخت و میگداخت، او دیگر متعلق به این دنیای پست درنده نیست.
نه، اسم او را نباید آلوده به چیزهای زمینی بکنم.
بعد از او من دیگر خودم را از جرگۀ آدمها، از جرگۀ احمقها و خوشبختها به کلی بیرون کشیدم و برای فراموشی به شراب و تریاک پناه بردم.
زندگی من تمام روز میان چهاردیوار اتاقم میگذشت و میگذرد. سرتاسر زندگیم میان چهاردیوار گذشته است.
تمام روز مشغولیات من نقاشی روی جلد قلمدان بود.
همۀ وقتم وقف نقاشی روی جلد قلمدان و استعمال مشروب و تریاک میشد، و شغل مضحک نقاشی روی قلمدان اختیار کرده بودم برای اینکه خودم را گیج بکنم، برای اینکه وقت را بکشم.
از حسن اتفاقْ خانه ام بیرون شهر، در یک محل ساکت و آرام دور ازآشوب و جنجالِ زندگی مردم واقع شده؛ اطراف آن کاملا مجزا و دِورش خرابه است.
فقط از آن طرفِ خندقْ خانه های گلی توسر یخورده پیدا است و شهر شروع میشود.
نمیدانم این خانه را کدام مجنون یا کج سلیقه در عهد دقیانوس ساخته! چشمم را که م یبندم نه فقط همۀ سوراخ سنبه هایش پیش چشمم مجسم میشود، بلکه فشار آنها را روی دوش خودم حس میکنم.
خانه ای که فقط روی قلمدانهای قدیم ممکن است نقاشی کرده باشند.
باید همۀ اینها را بنویسم تا ببینم که بخودم مشتبه نشده باشد! باید همۀ اینها را به سایۀ خودم که روی دیوار افتاده است توضیح بدهم.
آری، پیشتر برایم فقط یک دلخوشی یا دل خوش کُنَک مانده بود.
میان چهاردیوار اطاقم روی قلمدان نقاشی میکردم و با این سرگرمی مضحک وقت را میگذرانیدم.
اما بعد از آنکه آن دوچشم را دیدم، بعد از آنکه او را دیدم، اصلا معنی، مفهوم و ارزش هر جنبش و حرکتی از نظرم افتاد.
ولی چیزی که غریب، چیزی که باورنکردنی است، نمیدانم چرا موضوعِ مجلسِ همۀ نقاشیهای من از ابتدا یک جور و یک شکل بوده است! همیشه یک درخت سرو میکشیدم که زیرش پیرمردی قوزکرده شبیه جوکیان هندوستان عبا به خودش پیچیده، چنباتمه نشسته و دور سرش شالمه بسته بود و انگشت سَبّابۀ دست چپش را به حالت تعجب به لبش گذاشته بود.
روبروی او دختری با لباس سیاهِ بلند خم شده به او گل نیلوفر تعارف میکرد — چون میان آنها یک جوی آب فاصله داشت —.
آیا این مجلس را من سابقا دیده بوده ام، یا در خواب به من الهام شده بود؟ نمیدانم، فقط میدانم که هرچه نقاشی میکردم همه اش همین مجلس و همین موضوع بود.
دستم بدون اراده این تصویر را میکشید، و غریب تر آنکه برای این نقش مشتری پیدا میشد، و حتی بتوسط عمویم ازاین جلد قلمدانها به هندوستان میفرستادم که میفروخت و پولش را برایم میفرستاد.
این مجلس در عین حال بنظرم دور و نزدیک می آمد.
درست یادم نیست — حالا قضیه ای بخاطرم آمد — گفتم: باید یادبودهای خودم را بنویسم، ولی این پیش آمد خیلی بعد اتفاق افتاده و ربطی به موضوع ندارد و در اثر همین اتفاق از نقاشی بکلی دست کشیدم.
دوماه پیش — نه — دو ماه و چهار روز میگذرد.
سیزدۀ نوروز بود. همۀ مردم بیرون شهر هجوم آورده بودند؛ من پنجرۀ اطاقم را بسته بودم، برای اینکه سرفارغ نقاشی بکنم. نزدیک غروبْ گرم نقاشی بودم؛ یک مرتبه در باز شد و عمویم وارد شد؛ یعنی خودش گفت که عموی من است.
من هرگز او را ندیده بودم — چون از ابتدای جوانی به مسافرت دوردستی رفته بود—. گویا ناخدای کشتی بود، تصور کردم شاید کار تجارتی با من دارد، چون شنیده بودم که تجارت هم میکند.
به هرحال عمویم پیرمردی بود قوزکرده که شالمۀ هندی دور سرش بسته بود، عبای زرد پاره ای روی دوشش بود، و سر و رویش را با شال گردن پیچیده بود، یخه اش باز بود و سینۀ پشم آلودش دیده میشد.
ریش کوس هاش را که از زیر شال گردن بیرون آمده بود میشد دانه دانه شمرد. پلک های ناسور سرخ و لب شکری داشت.
یک شباهت دور و مضحک با من داشت. مثل اینکه عکس من روی آینۀ دق افتاده باشد. من همیشه شکل پدرم را پیش خودم همی نجور تصور میکردم.
به محض ورود رفت کنار اطاق چمباتمه زد. من به فکرم رسید که برای پذیرایی او چیزی تهیه بکنم.
چراغ را روشن کردم، رفتم در پستوی تاریک اطاقم، هرگوشه را وارسی کردم تا شاید بتوانم چیزی باب دندان او پیدا کنم — اگر چه میدانستم که در خانه چیزی به هم نمیرسد، چون نه تریاک برایم مانده بود و نه مشروب —.
ناگهان نگاهم به بالای رف افتاد گویا بمن الهام شد، دیدم یک بغلی شراب کهنه که به من ارث رسیده بود— گویا بمناسبت تولد من این شراب را انداخته بودند — بالای رف بود. هیچوقت من به این صرافت نیفتاده بودم؛ اصلا به کلی یادم رفته بود که چنین چیزی در خانه هست.
برای اینکه دستم به رف برسد چهارپایه ای را که آنجا بود زیر پایم گذاشتم؛ ولی همین که آمدم بغلی را بردارم ناگهان از سوراخ هواخور رف چشمم به بیرون افتاد؛
دیدم در صحرای پشت اطاقم پیرمردی قوزکرده، زیر درخت سروی نشسته بود و یک دختر جوان — نه، یک فرشتۀ آسمانی — جلو او ایستاده خم شده بود و با دست راستش گل نیلوفر کبودی به او تعارف میکرد در حالی که پیرمرد ناخن انگشت سبابۀ دست چپش را میجوید.
دختر درست در مقابل من واقع شده بود، ولی بنظر می آمد که هیچ متوجه اطراف خودش نمیشد.
نگاه میکرد، بی آنکه نگاه کرده باشد؛ لبخند مدهوشانه و بی اراده ای کنار لبش خشک شده بود، مثل اینکه به فکر شخص غایبی بوده باشد.
از آنجا بود که چشمهای مهیب افسونگر، چشمهایی که مثل این بود که به انسان سرزنش تلخی میزند، چشمهای مضطرب، متعجب، تهدیدکننده و وعد هدهندۀ او را دیدم و پرتو زندگی من روی این گودیهای براق پرمعنی ممزوج و در تَهِ آن جذب شد.
این آینۀ جذابْ همۀ هستی مرا تا آنجایی که فکر بشر عاجز است به خودش میکشید.
چشمهای مُوَربِ ترکمنی که یک فروغ ماوراء طبیعی و مس تکننده داشت، در عین حال میترسانید و جذب میکرد، مثل اینکه با چشمهایش مناظر ترسناک و ماورای طبیعی دیده بود که هرکسی نمی توانست ببیند؛ گونه های برجسته، پیشانی بلند، ابروهای باریکِ به هم پیوسته، لبهای گوشت آلوی نیمه باز، لبهایی که مثل این بود که تازه از یک بوسۀ گرم طولانی جدا شده ولی هنوز سیر نشده بود.
موهای ژولیدۀ سیاه و نامرتب دور صورت مهتابی او را گرفته بود و یک رشتۀ از آن روی شقیقه اش چسبیده بود. لطافت اعضا و بی اعتنایی اثیری حرکاتش از سستی و موقتی بودن او حکایت میکرد.
فقط یک دختر رقاص بتکدۀ هند ممکن بود حرکات موزون او را داشته باشد.
حالت افسرده و شادی غ مانگیزش، همۀ اینها نشان میداد که او مانند مردمان معمولی نیست. اصلا خوشگلی او معمولی نبود. او مثل یک منظرۀ رویای افیونی به من جلوه کرد. …
او همان حرارت عشقیِ مهرگیاه را در من تولید کرد.
اندام نازک و کشیده با خط متناسبی که از شانه، بازو، پستانها، سینه، کپل و ساق پاهایش پایین میرفت مثل این بود که تن او را از آغوش جفتش بیرون کشیده باشند؛ مثل مادۀ مهرگیاه بود که از بغل جفتش جداکرده باشند.
لباس سیاه چین خورده ای پوشیده بود که قالب و چسب تنش بود.
وقتی که من نگاه کردم گویا میخواست از روی جویی که بین او و پیرمرد فاصله داشت بپرد؛ ولی نتوانست.
آن وقت پیرمرد زد زیر خنده. خندۀ خشک و زننده ای بودکه مو را به تن آدم راست میکرد.
یک خندۀ سخت دورَگه و مسخره آمیز کرد بی آنکه صورتش تغییری بکند. مثل انعکاس خنده ای بودکه از میانِ تهی بیرون آمده باشد.
من در حالی که بغلی شراب دستم بود هراسان ازروی چهارپایه پایین جستم.
نمیدانم چرا میلرزیدم. یک نوع لرزۀ پر از وحشت و کیف بود. مثل اینکه از خواب گوارا و ترسناکی پریده باشم. بغلی شراب را زمین گذاشتم و سرم را میان دو دستم گرفتم. چنددقیقه، چندساعت طول کشید؟
نمیدانم. همینکه به خودم آمدم بغلی شراب را برداشتم، وارد اطاق شدم، دیدم عمویم رفته و لای درِ اطاق را مثل دهنِ مرده باز گذاشته بود. اما زنگ خندۀ خشک پیرمرد هنوز توی گوشم صدا میکرد.
هوا تاریک میشد، چراغ دود میزد، ولی لرزۀ مُکَیِّف و ترسناکی که در خودم حس کرده بودم هنوز اثرش باقی بود. زندگی من از این لحظه تغییرکرد. به یک نگاه کافی بود، برای اینکه آن فرشتۀ آسمانی، آن دختر اثیری، تا آنجایی که فهم بشرْ عاجز از ادراک آن است تاثیر خودش را در من میگذارد.
در این وقت از خود بیخود شده بودم؛ مثل اینکه من اسم او را قبلا میدانسته ام.
شرارۀ چشمهایش، رنگش، بویش، حرکاتش همه به نظر من آشنا می آمد. مثل اینکه روان من در زندگی پیشین در عالم مثال با روان او همجوار بوده از یک اصل و یک مادّه بوده و بایستی که به هم ملحق شده باشیم.
می بایستی در این زندگی نزدیک او بوده باشم. هرگز نمیخواستم او را لمس بکنم، فقط اشعۀ نامرئی که از تن ما خارج و به هم آمیخته میشد کافی بود.
این پیش آمد وحشت انگیز که به اولین نگاه به نظر من آشنا آمد. آیا همیشه دو نفرعاشق همین احساس را نمیکنند که سابقا یکدیگر را دیده بوده اند، که رابطۀ مرموزی میان آنها وجود داشته است؟
در این دنیای پست یا عشق او را میخواستم و یا عشق هیچکس را. آیا ممکن بود کس دیگری در من تاثیر بکند؟
ولی خندۀ خشک و زنندۀ پیرمرد — این خندۀ مشئوم — رابطۀ میان ما را از هم پاره کرد.
تمام شب را به این فکر بودم. چندین بار خواستم بروم از روزنۀ دیوار نگاه بکنم ولی از صدای خندۀ پیرمرد میترسیدم. روز بعد را به همین فکر بودم. آیا میتوانستم از دیدارش به کلی چشم بپوشم؟
فردای آنروز بالاخره با هزار ترس و لرز تصمیم گرفتم بغلی شراب را دوباره سر جایش بگذارم. ولی همین که پردۀ جلو پستو را پس زدم و نگاه کردم، دیوار سیاه تاریک، مانند همان تاریکی که سرتاسر زندگی مرا فراگرفته جلو من بود.
اصلا هیچ منفذ و روزنه ای به خارج دیده نمیشد. روزنۀ چهارگوشۀ دیوار به کلی مسدود و از جنس آن شده بود. مثل اینکه از ابتدا وجود نداشته است.
چهارپایه را پیش کشیدم؛ ولی هرچه دیوانه وار روی بدنۀ دیوار مشت میزدم و گوش میدادم یا جلوی چراغ نگاه میکردم کمترین نشانه ای از روزنۀدیوار دیده نمیشد، و به دیوار کلفت و قطور ضربه های من کارگر نبود. یکپارچه سرب شده بود.
آیا میتوانستم به کلی صرف نظر کنم؟ اما دست خودم نبود.
از این ببعد مانند روحی که در شکنجه باشد، هرچه انتظار کشیدم، هرچه کشیک کشیدم، هرچه جستجو کردم فایده ای نداشت.
تمام اطراف خان همان را زیرپا کردم، نه یک روز، نه دوروز؛ بلکه دو ماه و چهارروز، مانند اشخاص خونی که به محل جنایت خود برمیگردند، هرروز طرف غروب مثل مرغ سرکنده دور خانه مان میگشتم، بطوری که همۀ سنگها و همۀ ریگهای اطراف آن را میشناختم. اما هیچ اثری از درخت سرو، از جوی آب و از کسانی که آنجا دیده بودم پیدا نکردم.
آنقدر شبها جلو مهتاب زانو به زمین زدم، از درختها، از سنگها، از ماه — که شاید او به ما نگاه کرده باشد — استغاثه و تضرع کرده ام و همۀ موجودات را به کمک طلبیده ام ولی کمترین اثری ازاو ندیدم.
اصلا فهمیدم که همۀ این کارها بیهوده است، زیرا او نمیتوانست با چیزهای این دنیا رابطه و وابستگی داشته باشد.
مثلا آبی که او گیسوانش را با آن شستشو میداده بایستی از یک چشمۀ منحصر به فرد ناشناس و یا غاری سحرآمیز بوده باشد. لباس او از تاروپود ابریشم و پنبۀ معمولی نبوده، و دستهای مادّی، دستهای آدمی آن را ندوخته بود. او یک وجود برگزیده بود. فهمیدم که آن گلهای نیلوفرْ گل معمولی نبوده.
مطمئن شدم اگر آب معمولی به رویش میزد صورتش می پلاسید و اگر با انگشتان بلند و ظریفش گل نیلوفر معمولی را میچید انگشتش مثل ورق گل پژمرده میشد.
همۀ اینها را فهمیدم.
این دختر — نه این فرشته — برای من سرچشمۀ تعجب و الهام ناگفتنی بود. وجودش لطیف و دست نزدنی بود.
او بود که حس پرستش را در من تولید کرد. من مطمئنم که نگاه یک نفر بیگانه، ی کنفر آدم معمولی، او را کنفت و پژمرده میکرد.
از وقتی که او را گم کردم، از زمانی که یک دیوار سنگین، یک سد نمناک بدون روزنه به سنگینی سربْ جلو من و او کشیده شد، حس کردم که زندگیم برای همیشه بیهوده و گ مشده است. اگر چه نوازش نگاه و کیف عمیقی که از دیدنش برده بودم یکطرفه بود و جوابی برایم نداشت — زیرا او مرا ندیده بود — ولی من احتیاج به این چشمها داشتم، و فقط یک نگاه او کافی بود که همۀ مشکلات فلسفی و معماهای الهی را برایم حل بکند. به یک نگاه او دیگر رمز و اسراری برایم وجود نداشت.
از این به بعد به مقدار مشروب و تریاک خودم افزودم. اما افسوس! به جای اینکه این داروهای ناامیدی فکر مرا فلج و کرخت بکند، به جای اینکه فراموش بکنم، روزبروز، ساعت به ساعت، دقیقه به دقیقه، فکر او، اندام او، صورت او خیلی سخت تر از پیش جلوم مجسم میشد.
چگونه میتوانستم فراموش بکنم؟ چشمهایم که باز بود و یا روی هم میگذاشتم، در خواب و در بیداری، او جلو من بود. از میانِ روزنۀ پستوی اطاقم، مثل شبی که فکر و منطق مردم را فراگرفته، از میان سوراخ چهارگوشه که به بیرون باز میشد دایم جلو چشمم بود.
آسایش به من حرام شده بود. چطور می توانستم آسایش داشته باشم؟ هر روز تنگ غروب عادت کرده بودم که به گَردِش بروم.
نمیدانم چرا میخواستم و اصرار داشتم که جوی آب، درخت سرو، و بتۀ گل نیلوفر را پیدا بکنم؟ همانطوری که به تریاک عادت کرده بودم، همانطور به این گردش عادت داشتم، مثل اینکه نیرویی مرا به ای نکار وادار میکرد.
در تمام راه همه اش به فکر او بودم. به یاد اولین دیداری که از او کرده بودم. میخواستم محلی که روز سیزد هبدر او را آنجا دیده بودم پیدا کنم. اگر آنجا را پیدا میکردم، اگر میتوانستم زیر آن درخت سرو بنشینم، حتما در زندگی من آرامشی تولید میشد.
ولی افسوس به جز خاشاک و شن داغ، و استخوان دندۀ اسب، و سگی که روی خاکروبه ها بو میکشید، چیز دیگری نبود. آیا من حقیقتًا با او ملاقات کرده بودم؟ هرگز! فقط اورا دزدکی و پنهانی از یک سوراخ، از یک روزنۀ بدبخت پستوی اطاقم دیدم.
مثل سگ گرسنه ای که روی خاکروبه ها بو میکشد و جستجو میکند. اما همینکه ازدور زنبیل می آورند ازترس میرود پنهان میشود، بعد برمیگردد که تکه های لذیذ خودش را در خاکروبۀ تازه جستجو بکند. من هم همان حال راداشتم، ولی این روزنه مسدود شده بود. برای من او یک دسته گلِ تروتازه بود که روی خاکروبه انداخته باشند.
شبِ آخری که مثل هرشب به گردش رفتم هوا گرفته و بارانی بود و مه غلیظی در اطراف پیچیده بود.
در هوای بارانی که از زنندگی رنگ ها و بیحیایی خطوط اشیا میکاهد، من یکنوع آزادی و راحتی حس میکردم، و مثل این بود که باران افکار تاریک مرا میشست.
در ای نشب آنچه که نباید بشود شد. من ب یاراده پرسه میزدم. ولی در این ساعتهای تنهایی، در این دقیقه ها که درست مدت آن یادم نیست، خیلی سخت تر از همیشه صورت هول و محو او مثل اینکه از پشت ابر و دود ظاهر شده باشد، صورت بیحرکت و بیحالتش مثل نقاشیهای روی جلد قلمدان جلو چشمم مجسم بود.
وقتی که برگشتم گمان میکنم خیلی از شب گذشته بود و مه انبوهی در هوا متراکم شده بود، به طوری که درست جلو پایم را نمیدیدم. ولی ازروی عادت، از روی حس مخصوصی که در من بیدار شده بود جلو در خانه ام که رسیدم دیدم یک هیکل سیاهپوش، هیکل زنی روی سکوی در خانه ام نشسته.
کبریت زدم که جای کلید را پیدا کنم ولی نمیدانم چرا بی اراده چشمم به طرف هیکل سیاهپوش متوجه شد! و دو چشم مورب، دو چشم درشت سیاه که میان صورت مهتابی لاغری بود، همان چشمهایی را که بصورت انسان خیره میشد بی آنکه نگاه بکند شناختم. اگر او را سابق بر این ندیده بودم، میشناختم.
نه، گول نخورده بودم. این هیکل سیاهپوش او بود. من مثل وقتی که آدم خواب می بیند خودش میداند که خواب است و میخواهد بیدار بشود اما نمیتواند. مات و منگ ایستادم، سر جای خودم خشک شدم.
کبریت تا ته سوخت و انگشتهایم را سوزانید، آنوقت یک مرتبه بخودم آمدم، کلید را در قفل پیچاندم، در باز شد، خودم را کنار کشیدم. او مثل کسی که راه را بشناسد از روی سکو بلند شد، از دالان تاریک گذشت، درِ اطاقم را باز کرد، و من هم پشت سر او وارد اطاقم شدم. دستپاچه چراغ راروشن کردم، دیدم او رفته روی تختخواب من دراز کشیده.
صورتش در سایه واقع شده بود. نمیدانستم که او مرا می بیند یا نه! صدایم را میتوانست بشنود یا نه! ظاهرا نه حالت ترس داشت و نه میل مقاومت. مثل این بود که بدون اراده آمده بود.
آیا ناخوش بود؟ راهش را گم کرده بود؟ او بدون اراده مانند یکنفر خوابگرد آمده بود. در این لحظه هیچ موجودی حالاتی را که طی کردم نمیتواند تصور کند.
یک جور درد گوارا و ناگفتنی حس کردم. نه، گول نخورده بودم. این همان زن، همان دختر بود که بدون تعجب، بدون یک کلمه حرف وارد اطاق من شده بود.
همیشه پیش خودم تصور میکردم که اولین برخورد ما همینطور خواهد بود. این حالت برایم حکم یک خواب ژرف ب یپایان را داشت — چون باید به خواب خیلی عمیق رفت تا بشود چنین خوابی را دید — و این سکوت برایم حکم یک زندگی جاودانی را داشت، چون در حالت ازل و ابد نمیشود حرف زد.
برای من او در عین حال یک زن بود و یک چیز ماوراء بشری با خودش داشت. صورتش یک فراموشی گیج کنندۀ همۀ صورتهای آدمهای دیگر را برایم می آورد، بطوری که از تماشای او لرزه به اندامم افتاد و زانوهایم سست شد.
در این لحظه تمام سرگذشت دردناک زندگی خودم را پشت چشمهای درشت، چشمهای بی اندازه درشت او دیدم، چشمهای تر و براق، مثل گوی الماس سیاهی که در اشک انداخته باشند.
در چشمهایش، درچشمهای سیاهش، شب ابدی و تاریکیِ متراکمی را که جستجو میکردم پیدا کردم، و در سیاهی مهیب افسونگر آن غوط هور شدم. مثل این بود که قوه ای را از درون وجودم بیرون میکشند. زمین زیر پایم میلرزید و اگر زمین خورده بودم یک کیف ناگفتنی کرده بودم.
قلبم ایستاد، جلو نفس خودم را گرفتم، میترسیدم که نفس بکشم و او مانند ابر یا دود ناپدید بشود. سکوتِ او حکم مُعجِز را داشت. مثل این بود که یک دیوار بلورین میان ما کشیده بودند. 
از ای ندم، ازاین ساعت و تا ابدیت خفه میشدم. چشمهای خستۀ او مثل اینکه یک چیز غیرطبیعی که همه کس نمیتواند ببیند، مثل اینکه مرگ را دیده باشد آهسته به هم رفت، پلکهای چشمش بسته شد، و من مانند غریقی که بعد از تقلا و جان کندن روی آب می آید از شدت حرارتِ تب به خودم لرزیدم و با سرِ آستین عرق روی پیشانیم را پاک کردم.
صورت او همان حالت آرام و بیحرکت را داشت ولی مثل این بود که تکیده تر و لاغرتر شده بود. همینطور دراز کشیده بود، ناخن انگشت سبابۀ دست چپش را میجوید، رنگ صورتش مهتابی و از پشتِ رختِ سیاهِ نازکی که چسب تنش بود خط ساق پا، بازو و دو طرف سینه و تمام تنش پیدا بود.
برای اینکه او را بهتر ببینم من خم شدم، چون چشمهایش بسته شده بود. اما هرچه به صورتش نگاه کردم مثل این بود که او از من به کلی دور است. ناگهان حس کردم که من به هیچ وجه از مکنونات قلب او خبر نداشتم و هیچ رابطه ای بین ما وجود ندارد. 
خواستم چیزی بگویم؛ ولی ترسیدم که گوش او، گوشهای حساس او که باید به یک موسیقی دور آسمانی و ملایم عادت داشته باشد، از صدای من متنفر بشود.
به فکرم رسید که شاید گرسنه و یا تشنه اش باشد! رفتم در پستوی اطاقم تا چیزی برایش پیدا کنم؛ اگرچه میدانستم که هیچ چیز در خانه به هم نمیرسد. اما مثل اینکه به من الهام شد؛ بالای رف یک بغلی شراب کهنه که از پدرم به من ارث رسیده بود داشتم.
چهارپایه را گذاشتم، بغلی شراب راپایین آوردم، پاورچین پاورچین کنار تختخواب رفتم، دیدم مانند بچۀ خسته و کوفته ای خوابیده بود. او کاملا خوابیده بود و مژه های بلندش مثل مخمل به هم رفته بود. سر بغلی را باز کردم و یک پیاله شراب از لای دندان های کلیدشده اش آهسته در دهان او ریختم.
برای اولین بار در زندگیم احساس آرامش ناگهان تولید شد. چون دیدم این چشم های بسته شده، مثل اینکه سلاتونی که مرا شکنجه میکرد و کابوسی که با چنگال آهنیش درون مرا میفشرد، کمی آرام گرفت.
صندلی خودم را آوردم، کنار تخت گذاشتم و به صورت او خیره شدم. چه صورت بچگانه، چه حالت غریبی! آیا ممکن بود که این زن، این دختر، یا این فرشتۀ عذاب — چون نمیدانستم چه اسمی رویش بگذارم — آیا ممکن بود که این زندگی دوگانه را داشته باشد؟ آنقدر آرام، آنقدر بی تکلف؟
حالا من میتوانستم حرارت تنش را حس کنم و بوی نمناکی که از گیسوان سنگین سیاهش متصاعد میشد ببویم. نمیدانم چرا دست لرزان خودم را بلند کردم — چون دستم به اختیار خودم نبود — و روی زلفش کشیدم؟ زلفی که همیشه روی شقیقه هایش چسبیده بود. بعد انگشتانم را در زلفش فروبردم. موهای او سرد و نمناک بود؛ سرد، کاملا سرد. مثل اینکه چندروز میگذشت که مرده بود.
من اشتباه نکرده بودم، او مرده بود. دستم را ازتوی پی شسینۀ او برده روی پستان و قلبش گذاشتم. کمترین تپشی احساس نمیشد. آینه را آوردم جلو بینی او گرفتم، ولی کمترین اثر از زندگی در او وجود نداشت.
خواستم با حرارتِ تنِ خودم او را گرم بکنم، حرارت خود را باو بدهم و سردی مرگ را از او بگیرم، شاید باین وسیله بتوانم روح خودم را در کالبد او بدمم.
لباسم را کندم رفتم روی تختخواب پهلویش خوابیدم. مثل نرومادۀ مهرگیاه به هم چسبیده بودیم. اصلا تن او مثل تن مادۀ مهرگیاه بود که از نر خودش جدا کرده باشند و همان عشق سوزان مهرگیاه را داشت. دهنش گس و تل خمزه طعم ته خیار را میداد.
تمام تنش مثل تگرگ سرد شده بود. حس میکردم که خون در شریانم منجمد میشد و این سرما تا ته قلبم نفوذ میکرد. همۀ کوششهای من بیهوده بود. از تخت پایین آمدم، رختم را پوشیدم. نه، دروغ نبود، او اینجا در اطاق من، در تختخواب من آمده تنش را به من تسلیم کرد. تنش و روحش هردو را بمن داد!
تا زنده بود، تا زمانی که چشم هایش از زندگی سرشار بود، فقط یادگار چشمش مرا شکنجه میداد؛ ولی حالا بی حس و حرکت، سرد و با چشمهای بسته شده آمده خودش را تسلیم من کرد با چشمهای بسته!
این همان کسی بود که تمام زندگی مرا زهرآلود کرده بود و یا اصلا زندگی من مستعد بود که زهرآلود بشود و من به جز زندگی زهرآلود زندگی دیگری را نمیتوانستم داشته باشم. حالا اینجا در اطاقم تن و سایه اش را به من داد.
روح شکننده و موقت او که هیچ رابطه ای با دنیای زمینیان نداشت از میان لباس سیاه چی نخورده اش آهسته بیرون آمد، از میان جسمی که او را شکنجه میکرد و در دنیای سایه های سرگردان رفت، گویا سایۀ مرا هم با خودش برد. ولی تنش بی حس وحرکت آنجا افتاده بود.
عضلات نرم و لمس او رگ وپی و استخوانهایش منتظر پوسیده شدن بودند، و خوراک لذیذی برای کرم ها و موشهای زیر زمین تهیه شده بود. من در این اطاق فقیر پر از نکبت و مسکنت، در اطاقی که مثل گور بود، در میان تاریکی شب جاودانی که مرا فراگرفته بود و به بدنۀ دیوارها فرورفته بود بایستی یک شب بلند تاریک سرد و بی انتها در جوار مرده به سر ببرم. با مردۀ او.
بنظرم آمد که تا دنیا دنیا است، تا من بوده ام، یک مرده، یک مردۀ سرد و بی حس وحرکت در اطاق تاریک با من بوده است.
در این لحظه افکارم منجمد شده بود، یک زندگی منحصربه فردِ عجیب در من تولید شد. چون زندگیم مربوط به همۀ هستیهایی میشد که دور من بودند، به همۀ سایه هایی که در اطرافم میلرزیدند و وابستگی عمیق و جدای یناپذیر با دنیا و حرکت موجودات و طبیعت داشتم و به وسیلۀ رشته های نامرئی جریان اضطرابی بین من و همۀ عناصر طبیعت برقرار شده بود.
هیچگونه فکر و خیالی به نظرم غیرطبیعی نم یآمد. من قادر بودم به آسانی به رموز نقاشیهای قدیمی، به اسرار کتابهای مشکل فلسفه، به حماقت ازلی اشکال و انواع پی ببرم؛ زیرا در این لحظه من درگردش زمین و افلاک، در نشو و نمای رُستنیها و جنبش جانوران شرکت داشتم، گذشته و آینده، دور و نزدیک، با زندگی احساساتی من شریک و توام شده بود.
در ای نجور مواقع هرکس به یک عادت قوی زندگی خود، به یک وسواس خود، پناهنده میشود: عرق خور میرود مست میکند، نویسنده مینویسد، حجار سنگتراشی میکند و هرکدام دق دل و عقدۀ خودشان را بوسیلۀ فرار در محرک قوی زندگی خود خالی میکنند. و دراین مواقع است که یکنفر هنرمند حقیقی میتواند ازخودش شاهکاری به وجود بیاورد.
ولی من! من که بی ذوق و بیچاره بودم، یک نقاش روی جلدِ قلمدان، چه میتوانستم بکنم؟ با این تصاویر خشک و براق و ب یروح که همه اش به یک شکل بود چه میتوانستم بکشم که شاهکار بشود؟ اما در تمام هستی خودم ذوق سرشار و حرارت مفرطی حس میکردم، یکجور ویر و شور مخصوصی بود، میخواستم این چشمهایی که برای همیشه بسته شده بود روی کاغذ بکشم و برای خودم نگه دارم.
این حس مرا وادار کرد که تصمیم خود را عملی بکنم. یعنی دست خودم نبود. آن هم وقتی که آدم با یک مرده محبوس است. همین فکر، شادی مخصوصی در من تولید کرد.
بالأخره چراغ را که دود میکرد خاموش کردم، دو شمعدان آوردم و بالای سر او روشن کردم، جلو نور لرزان شمعْ حالت صورتش آرامتر شد و درسایه روشن اطاق حالت مرموز و اثیری به خودش گرفت.
کاغذ و لوازم کارم را برداشتم، آمدم کنار تخت او — چون دیگر این تخت مال او بود — میخواستم این شکلی که خیلی آهسته و خرده خرده محکوم به تجزیه و نیستی بود، این شکلی که ظاهرا بیحرکت و به یک حالت بود سرفارغ از رویش بکشم، روی کاغذ خطوط اصلی آنرا ضبط بکنم، همان خطوطی که از این صورت در من مؤثر بود انتخاب بکنم.
نقاشی هرچند مختصر و ساده باشد ولی باید تاثیر بکند و روحی داشته باشد.
اما من که عادت به نقاشی چاپی روی جلد قلمدان کرده بودم حالا باید فکر خودم را بکار بیندازم و خیال خودم، یعنی آن موهومی که ازصورت او درمن تأثیر داشت پیش خودم مجسم بکنم، یک نگاه به صورت او بنیدازم، بعد چشمم را ببیندم و خطهائی که از صورت او انتخاب میکردم روی کاغذ بیاورم تا به این وسیله با فکر خودم شاید تریاکی برای روح شکنجه شده ام پیدا بکنم. بالأخره در زندگی بیحرکت خطها و اشکال پناه بردم.
این موضوع با شیوۀ نقاشیِ مردۀ من تناسب خاصی داشت. نقاشی از روی مرده — اصلا من نقاش مرده ها بودم. ولی چشمها، چشمهای بستۀ او، آیا لازم داشتم که دوباره آنها را ببینم؟ آیا به قدر کافی در فکر و مغز من مجسم نبودند؟
نمیدانم تا نزدیک صبح چندبار ازروی صورتِ او نقاشی کردم! ولی هیچکدام موافق میلم نمیشد. هرچه میکشیدم پاره میکردم — ازاین کار نه خسته میشدم و نه گذشتِ زمان را حس میکردم.
تاریک روشن بود، روشنائی کدری از پشتِ شیشه های پنجره داخل اطاقم شده بود. من مشغول تصویری بودم که به نظرم ازهمه بهتر شده بود، ولی چشمها، آن چشمهائی که به حال سرزنش بود مثل اینکه گناهان پوزش ناپذیری ازمن سرزده باشد! آن چشمها را نمیتوانستم روی کاغذ بیاورم.
یک مرتبه همۀ زندگی و یادبودِ آن چشمها از خاطرم محو شد. کوشش من بیهوده بود. هرچه به صورتِ او نگاه میکردم نمیتوانستم حالت آن را به خاطر بیاورم.
ناگهان دیدم درهمین وقت گونه های او کم کم گل انداخت، یک رنگِ سرخِ جگرکی مثل رنگ گوشت جلوِ دکان قصابی جان گرفت و چشمهای بی اندازه باز و متعجبِ او، چشمهائی که همۀ فروغ زندگی درآن مجسم شده بود و با روشنائی ناخوشی میدرخشید، چشمهای بیمارِ سرزنش دهندۀ او خیلی آهسته باز شد و به صورت نگاه کرد.
برای اولین بار بود که او متوجه من شد، به من نگاه کرد و دوباره چشمهایش به هم رفت. این پیشامد شاید لحظه ای بیش طول نکشید ولی کافی بود که من حالتِ چشمهای اورا بگیرم و روی کاغذ بیاورم. با نیشِ قلم مو این حالت را کشیدم و این دفعه دیگر نقاشی را پاره نکردم.
بعد از سرِ جایم بلند شدم، آهسته نزدیک او رفتم، به خیالم زنده است، زنده شدهزنده شده، عشق من در کالبد او روح دمیده. اما از نزدیک بوی مرده، بوی مردۀ تجزیه شده را حس میکردم.
روی تنش کرمهای کوچک در هم میلولیدند و دو مگس زنبور طلایی دور او جلو روشنایی شمع پرواز میکردند. او کاملا مرده بود ولی چرا و چطور چشمهایش باز شد؟ نمیدانم. آیا در حالت رؤیا دیده بودم؟ آیا حقیقت داشت؟
نمیخواهم کسی این پرسش را از من بکند. ولی اصل کار صورت او، نه، چشمهایش بود؛ و حالا این چشمها را داشتم، روح چشمهایش را روی کاغذ داشتم و دیگر تنش به درد من نمیخورد، این تنی که محکوم به نیستی و طعمۀ کرمها و موشهای زیرزمین بود!
حالا از این به بعد او دراختیار من بود نه من دس تنشاندۀ او. هر دقیقه که مایل بودم میتوانستم چشمهایش را ببینم. نقاشی را با احتیاط هرچه تمامتر بردم در قوطی حلبی خودم که جای دخلم بود گذاشتم و در پستوی اطاقم پنهان کردم.
شب پاورچین پاورچین میرفت. گویا به اندازۀ کافی خستگی درکرده بود، صداهای دوردستْ خفیف به گوش میرسید، شاید یک مرغ یا پرندۀ رهگذری خواب میدید، شاید گیاهها میروییدند.
در این وقت ستاره ای رنگ پریده پشت توده های ابر ناپدید میشدند. روی صورتم نفس ملایم صبح را حس کردم و در همی نوقت بانگ خروس ازدور بلند شد.
آیا با مرده چه میتوانستم بکنم؟ با مرده ای که تنش شروع به تجزیه شدن کرده بود! اول به خیالم رسید که او را در اطاق خودم چال بکنم، بعد فکر کردم او را ببرم بیرون و در چاهی بیندازم، در چاهی که دور آن گلهای نیلوفر کبود روییده باشد. اما همۀ این کارها برای اینکه کسی نبیند چقدر فکر، چقدر زحمت و تردستی لازم داشت! بعلاوه نمیخواستم که نگاه بیگانه به او بیفتد.
همۀاین کارها را می بایست به تنهایی و به دست خودم انجام بدهم. من به دَرَک! اصلا زندگی من بعد از او چه فایده ای داشت؟ اما او، هرگز، هرگز هیچکس از مردمان معمولی، هیچکس به غیر از من نمی بایستی که چشمش به مردۀ او بیفتد.
او آمده بود در اطاق من، جسم سرد و سایه اش را تسلیم من کرده بود برای اینکه کس دیگری او را نبیند، برای اینکه به نگاه بیگانه آلوده نشود.
بالاخره فکری به ذهنم رسید: اگر تن او را تکه تکه میکردم و درچمدان، همان چمدانِ کهنۀ خودم میگذاشتم و با خود می بردم بیرون، دور، خیلی دور از چشم مردم و آن را چال میکردم!
این دفعه دیگر تردید نکردم، کارد دست هاستخوانی که در پستوی اطاقم داشتم آوردم، و خیلی با دقت، اول لباس سیاه نازکی که مثل تار عنکبوتْ او را در میان خودش محبوس کرده بود — تنها چیزی که بدنش را پوشانده بود — پاره کردم.
مثل این بود که او قد کشیده بود! چون بلندتر از معمول به نظرم جلوه کرد. بعد سرش را جدا کردم.
چکه های خون لخته شدۀ سرد از گلویش بیرون آمد. بعد دست ها و پاهایش را بریدم و همۀ تن او را با اعضایش مرتب در چمدان جا دادم و لباسش — همان لباس سیاه را — رویش کشیدم، درِ چمدان را قفل کردم و کلیدش را در جیبم گذاشتم.
همینکه فارغ شدم نفسِ راحتی کشیدم، چمدان را برداشتم، وزن کردم، سنگین بود.
هیچوقت آنقدر احساس خستگی در من پیدا نشده بود. نه، هرگز نمیتوانستم چمدان را به تنهایی با خودم ببرم.
هوا دوباره ابر و باران خفیفی شروع شده بود. از اطاقم بیرون رفتم تا شاید کسی را پیدا کنم که چمدان را همراه من بیاورد. در آن حوالی دیّاری دیده نمیشد.
کمی دورتر درست دقت کردم از پشت هوای م هآلود پیرمردی را دیدم که قوز کرده و زیر یک درخت سرو نشسته بود. صورتش راکه با شال گردن پهنی پیچیده بود دیده نمیشد.
آهسته نزدیک او رفتم؛ هنوز چیزی نگفته بودم، پیرمرد خندۀ دورگۀ خشک و زننده ای کرد بطوری که موهای تنم راست شد؛ و گفت:
«اگه حمال خواستی من خودم حاضرم هان… یه کالسکۀ نعش کش هم دارم… من هرروز مرده ها رو می برم شاعبدالعظیم خاک میسپرم ها… من تابوت هم میسازم، به اندازۀ هرکسی تابوت دارم بطوری که مو نمیزنه، من خودم حاضرم، همین الان!»
قهقه خندید بطوری که شانه هایش میلرزید. من با دست اشاره به سمت خانه ام کردم. ولی او فرصت حرف زدن به من نداد، و گفت: «لازم نیس، من خونۀ تو رو بلدم، همین الآن ها… .»
از سر جایش بلند شد، من بطرف خانه ام برگشتم، رفتم در اطاقم و چمدان مرده را به زحمت تا دم در آوردم. دیدم یک کالسکۀ نعش کش کهنه و اسقاط دم در است که به آن دو اسب سیاه لاغر مثل تشریح بسته شده بود.
پیرمرد قوزکرده آن بالا روی نشیمن نشسته بود و یک شلاق بلند دردست داشت، ولی اصلا برنگشت به طرف من نگاه بکند.
من چمدان را به زحمت در درون کالسکه گذاشتم که میانش جای مخصوصی برای تابوت بود. خودم هم رفتم بالا میان جای تابوت دراز کشیدم و سرم را روی لبۀ آن گذاشتم تابتوانم اطراف را ببینم. بعد چمدان را روی سینه ام لغزانیدم و با دو دستم محکم نگه داشتم.
شلاق در هوا صدا کرد، اسبها نفس زنان به راه افتادند، از بینی آنها بخار نفسشان مثل لولۀ دود درهوای بارانی دیده میشد و خیزهای بلند و ملایم برمیداشتند.
دستهای لاغر آنها مثل دزدی که طبق قانونْ انگشتهایش را بریده و در روغن داغ فروکرده باشند آهسته و بلند و بیصدا روی زمین گذاشته میشد. صدای زنگوله های گردن آنها در هوای مرطوب به آهنگ مخصوصی مترنم بود.
ی کنوع راحتی بی دلیل و ناگفتنی سرتا پای مرا گرفته بود، به طوری که از حرکت کالسکۀ نعش کش آب تودلم تکان نمیخورد. فقط سنگینی چمدان را روی قفسۀ سینه ام حس میکردم.
مردۀ او، نعش او، مثل این بود که همیشه ای نوزن روی سینۀ مرا فشار میداده.
مه غلیظ اطراف جاده را گرفته بود. کالسکه با سرعت و راحتی مخصوصی از کوه و دشت و رودخانه میگذشت. اطراف من یک چشم انداز جدید و بیمانندی پیدا بود که نه درخواب و نه در بیداری دیده بودم.
کوههای بریده بریده، درختهای عجیب و غریب توسری خورده، نفرین زده از دوجانبِ جاده پیدا که از لابه لای آن خانه های خاکستری رنگ به اشکال سه گوشه، مکعب و منشور، و با پنجره های کوتاه و تاریک بدون شییه دیده میشد. این پنجره ها به چشمهای گیجِ کسی که تب هذیانی داشته باشد شبیه بود.
نمیدانم دیوارها با خودشان چه داشتند که سرما و برودت را تا قلب انسان انتقال میدادند. مثل این بود که هرگز یک موجود زنده نمیتوانست در این خانه ها مسکن داشته باشد! شاید برای سایۀ موجودات اثیریْ این خانه ها درست شده بود!
گویا کالسکه چی مرا از جادۀ مخصوصی و یا از بیراهه می برد. بعضی جاها فقط تنه های بریده و درختهای کج و کوله دور جاده را گرفته بودند و پشت آنها خانه های پست وبلند به شکلهای هندسی مخروطی — مخروط ناقص — با پنجره های باریک و کج دیده میشد که گل های نیلوفر کبود از لای آنها درآمده بود و از در و دیوار بالا میرفت. این منظره یکمرتبه پشت مه غلیظ ناپدید شد.
ابرهای سنگینِ باردارْ قلۀ کوهها را در میان گرفته میفشردند و نم نم باران مانند گرد و غبار ویلان و بی تکلیف در هوا پراکنده شده بود. بعد از آنکه مدتها رفتیم نزدیک یک کوه بلند بی آب وعلف، کالسکۀ نعش کش نگهداشت.
من چمدان را ازروی سینه ام لغزانیدم و بلند شدم. پشت کوه یک محوطۀ خلوتِ آرام و باصفا بود، یک جایی که هرگز ندیده بودم و نمیشناختم، ولی بنظرم آشنا آمد. مثل اینکه خارج از تصور من نبود.
روی زمین از بته های نیلوفر کبود ب یبو پوشیده شده بود. به نظر می آمد که تاکنون کسی پایش را دراین محل نگذاشته بود.
 من چمدان را روی زمین گذاشتم، پیرمردِ کالسکه چی رویش را برگرداند و گفت: «اینجا شاعبدالعظیمه، جایی بهتر از این برات پیدا نمیشه، پرنده پر نمیزنه ها… .»
دست کردم جیبم کرایۀ کالسک هچی را بپردازم، دوقران و ی کعباسی بیشتر توی جیبم نبود. 
کالسکه چی خندۀ خشک زننده ای کرد و گفت: «قابلی نداره، بعد میگیرم. خونه ات رو بلدم، دیگه با من کاری نداشتین ها…؟ همینقدر بدون که در قبرکنی من بی سررشته نیستم ها…؟ خجالت نداره بریم همینجا نزدیک رودخونه کنار درخت سرو یه گودال به اندازۀ چمدون برات میکنم و میروم .»
پیرمرد با چالاکی مخصوصی که من نمیتوانستم تصورش را بکنم از نشیمن خود پایین جست. من چمدان را برداشتم و دونفری رفتیم کنار تنۀ درختی که پهلوی رودخانۀ خشکی بود او گفت: «همینجا خوبه؟»
و بی آنکه منتظر جواب من بشود با بیلچه و کلنگی که همراه داشت مشغول کندن شد. من چمدان را زمین گذاشتم و سرجای خودم مات ایستاده بودم. پیرمرد با پشت خمیده و چالاکیِ آدمِ کهنه کاری مشغول بود. 
درضمنِ کندوکاو چیزی شبیه کوزۀ لعابی پیدا کرد؛ آنرا در دستمال چرکی پیچیده بلند شد و گفت: «این هم گودال، ها…، درست به اندازۀ چمدونه، مو نمیزنه ها…»
من دست کردم جیبم که مزدش را بدهم. دوقران وی کعباسی بیشتر نداشتم.
پیرمرد خندۀ خشک چندش انگیزی کرد وگفت: «نمیخواد، قابلی نداره. من خونه تونو بلدم ها؛ وانگهی عوض مزدم من یک کوزه پیدا کردم، یه گلدون راغه، مال شهر قدیم ری ها… .»
بعد با هیکل خمیدۀ قوزکرده اش میخندید به طوری که شانه هایش میلرزید. کوزه را که میان دستمال چروکی بسته بود زیر بغلش گرفته بود و به طرف کالسکۀ نعش کش رفت و با چالاکی مخصوصی بالای نشیمن قرار گرفت.
شلاق در هوا صدا کرد، اسبها نفس زنان به راه افتادند، صدای زنگولۀ گردن آنها در هوای مرطوب به آهنگ مخصوصی مترنم بود و ک مکم پشت تودۀ مه از چشم من ناپدید شد.
همینکه تنها ماندم نفس راحتی کشیدم، مثل این بود که بار سنگینی از روی سینه ام برداشته شد و آرامش گوارایی سرتا پایم را فراگرفت. دور خودم را نگاه کردم؛ اینجا محوطۀ کوچکی بود که میان تپه ها و کوههای کبود گیر کرده بود.
روی یک رشته کوه آثار و بناهای قدیمی با خشتهای کلفت و یک رودخانۀ خشک در آن نزدیکی دیده میشد. این محل دنج، دورافتاده و بی سروصدا بود.
من از ته دل خوشحال بودم و پیش خودم فکر کردم این چشمهای درشت وقتی که از خواب زمینی بیدار میشد جایی به فراخور ساختمان و قیافه اش پیدا میکرد؛ وآنگهی می بایستی که او دور از سایر مردم، دور از مردۀ دیگران باشد، همانطوری که در زندگیش دور از زندگی دیگران بود.
چمدان را با احتیاط برداشتم و میان گودال گذاشتم. گودال درست به اندازۀ چمدان بود، مو نمیزد. ولی برای آخری نبار خواستم فقط یکبار درآن — در چمدان — نگاه کنم.
دور خودم را نگاه کردم دیّاری دیده نمیشد. کلید را از جیبم درآوردم و درِ چمدان را باز کردم. اما وقتی که گوشۀ لباس سیاه او را پس زدم، در میان خون دلمه شده و کرمهایی که در هم میلولیدند دو چشم درشت سیاه دیدم که بدون حالتْ رک زده به من نگاه میکرد، و زندگی من تهِ این چشمها غرق شده بود.
به تعجیل درِ چمدان را بستم و خاک رویش ریختم بعد با لگد خاک را محکم کردم، رفتم از بته های نیلوفر کبود ب یبو آوردم و روی خاکش نشا کردم، بعد قلوه سنگ و شن آورم و رویش پاشیدم تا اثر قبر به کلی محو بشود بطوری که هیچ کس نتواند آنرا تمیز بدهد. به قدری خوب این کار را انجام دادم که خودم هم نمی توانستم قبر اورا از باقی زمین تشخیص بدهم.
کارم که تمام شد نگاهی به خودم انداختم ، دیدم لباسم خاک آلود، پاره، و خونِ لخته شدۀ سیاهی به آن چسبیده بود، دو مگس زنبور طلایی دورم پرواز میکردند و کرمهای کوچکی به تنم چسبیده بود که درهم میلولیدند.
خواستم لکۀ خون روی دامن لباسم را پاک کنم اما هرچه آستینم را با آب دهن تر میکردم و رویش میمالیدم لکۀ خون بدتر میدوانید و غلی ظتر میشد. بطوری که به تمام تنم نشت میکرد و سرمای لزج خون را روی تنم حس کردم.
نزدیک غروب بود، نم نم باران می آمد، من بی اراده رَدِّ چرخ کالسکۀ نعش کش را گرفتم و راه افتادم.
همینکه هوا تاریک شد جای چرخ کالسکۀ نعش کش را گم کردم. بی مقصد، بی فکر و ب یاراده در تاریکیِ غلیظِ متراکمْ آهسته راه میرفتم و نمیدانستم که به کجا خواهم رسید! چون بعداز او، بعد از آنکه آن چشمهای درشت را میان خونِ دلمه شده دیده بودم، درشب تاریکی، درشبِ عمیقی که تا سرتاسر زندگی مرا فراگرفته بود راه میرفتم، چون دوچشمی که به منزلۀ چراغِ آن بود برای همیشه خاموش شده بود، و در این صورت برایم یکسان بود که به مکان و مأوایی برسم یا هرگز نرسم.
سکوت کامل فرمانروایی داشت. به نظرم آمد که همه مرا ترک کرده بودند .به موجودات بیجان پناه بردم.
رابطه ای بین من و جریان طبیعت، بین من و تاریکی عمیقی که در روح من پایین آمده بود تولید شده بود. این سکوت یکجور زبانی است که ما نمیفهمیم؛ از شدت کیف سرم گیج رفت؛ حالت قی به من دست داد و پاهایم سست شد. خستگی بی پایانی در خودم حس کردم؛ رفتم در قبرستان کنار جاده روی سنگ قبری نشستم، سرم را میان دودستم گرفتم و به حال خودم حیران بودم.1
ناگهان صدای خندۀ خشک زننده ای مرا به خودم آورد. رویم را برگردانیدم و دیدم هیکلی که سرورویش را با شال گردن پیچیده بود پهلویم نشسته بود و چیزی در دستمال بسته زیر بغلش بود. رویش را به من کرد و گفت:
«حتما تو میخواسی شهر بری، راهو گم کردی هان؟ لابد با خودت میگی «این وقت شب من تو قبرسون چه کار دارم؟ اما نترس، سرو کار من با مرد ههاس، شغلم گورکنیس، بد کاری نیس هان؟ من تمام راه و چاههای اینجا رو بلدم. مثلا امروز رفتم یه قبر بکنم این گلدون از زیر خاک دراومد، میدونی گلدون راغه، مال شهر قدیم ری هان؟ اصلا قابلی نداره، من این کوزه رو بتو میدم بیادگار من داشته باش .»
من دست کردم درجیبم، دوقران و یک عباسی درآوردم. پیرمرد با خندۀ خشکِ چندش انگیزی گفت: « هرگز! قابلی نداره! من تو رو میشناسم. خونت رو هم بلدم. همین بغل، من یه کالسکه نعش کش دارم بیا تورو به خونت برسونم هان! دو قدم راس .»
کوزه را در دامن من گذاشت و بلند شد. از زور خنده شانه هایش میلرزید. من کوزه را برداشتم و دنبال هیکل قوزکردۀ پیرمرد راه افتادم. سرپیچ جاده یک کالسکۀ نعش کش لکنته با دو اسب سیاه لاغر ایستاده بود.
پیرمرد با چالاکی مخصوصی رفت بالای نشیمن نشست و من هم رفتم درون کالسکه میان جای مخصوصی که برای تابوت درست شده بود دراز کشیدم و سرم را روی لبۀ بلند آن گذاشتم. برای اینکه اطراف خودم را بتوانم ببینم کوزه را روی سینه ام گذاشتم و با دستم آنرا نگه داشتم.
شلاق در هوا صدا کرد. اسبها نفس زنان به راه افتادند. خیزهای بلند و ملایم برمیداشتند. پاهای آنها آهسته و بی صدا روی زمین گذاشته میشد. صدای زنگولۀ گردن آنها در هوای مرطوب به آهنگ مخصوصی مترنم بود.
از پشت ابرْ ستاره ها مثل حدقۀ چشمهای براقی که از میان خون دلمه شدۀ سیاه بیرون آمده باشند روی زمین را نگاه میکردند. آسایش گوارایی سرتاپایم را فراگرفت. فقط گلدان مثل وزن جسد مرده ای روی سینۀ مرا فشار میداد.
درختهای پیچ درپیچ با شاخه های کج و کوله، مثل این بود که در تاریکی از ترس اینکه مبادا بلغزند و زمین بخورند، دست یکدیگر را گرفته بودند. خانه های عجیب و غریب به شکلهای برید هبریدۀ هندسی با پنجره های متروک سیاه کنار جاده رنج کشیده بودند.
ولی بدنۀ دیوار این خانه مانند کرم شبتاب تشعشع کدر و ناخوشی از خود متصاعد میکرد. درختها به حالت ترسناکی دسته دسته، ردیف ردیف، میگذشتند و ازپی هم فرار میکردند. ولی به نظر می آمد که ساقۀ نیلوفرها توی پای آنها می پیچند و زمین میخورند.
بوی مرده، بوی گوشت تجزیه شده همۀ جان مرا گرفته بود؛ گویا بوی مرده همیشه به جسم من فرورفته بود و همۀ عمرم من در یک تابوت سیاه خوابیده بوده ام و یک نفر پیرمرد قوزی که صورتش را نمیدیدم مرا میان مه و سایه های گذرنده میگرداند.
کالسکۀ نعش کش ایستاد، من کوزه را برداشتم و از کالسکه پایین جستم. جلو در خانه ام بودم، به تعجیل وارد اتاقم شدم، کوزه را روی میز گذاشتم، رفتم قوطی حلبی — همان قوطی حلبی که غُلکم بود و در پستوی اطاقم قایم کرده بودم — برداشتم آمدم دم در که به جای مزدْ قوطی را به پیرمرد کالسکه چی بدهم. ولی او غیبش زده بود.
اثری از آثار او کالسک هاش دیده نمیشد. دوباره مایوس به اطاقم برگشتم، چراغ را روشن کردم، کوزه را از میان دستمال بیرون آوردم، خاک روی آن را با آستینم پاک کردم.
کوزه لعاب شفاف قدیمی بنفش داشت که به رنگ زنبور طلایی خردشده درآمده بود و یکطرفِ تنۀ آن به شکل لوزی حاشیه ای از نیلوفر کبود رنگ داشت و میان آن — میان حاشیۀ لوزی — صورت او، صورت زنی کشیده شده بود که چشم هایش سیاه درشت، چشمهای درشت تر از معمول، چشمهای سرزنش دهنده داشت.
مثل اینکه از من گناه های پوز شناپذیری سر زده بود که خودم نمیدانستم.
چشمهای افسونگر که در عین حال مضطرب و متعجب، تهدیدکننده و وعد هدهنده بود. این چشمها میترسید و جذب میکرد و یک پرتو ماورای طبیعی مست کننده در ته آن میدرخشید. گونه های برجسته، پیشانی بلند، ابروهای باریک به هم پیوسته، لبهای گوشت آلوی نیمه باز و موهای نامرتب داشت که یک رشته از آن روی شقیقه هایش چسبیده بود.
تصویری را که دیشب از روی او کشیده بودم از توی قوطی حلبی بیرون آوردم، مقابله کردم، با نقاشی کوزه ذره ای فرق نداشت، مثل اینکه عکس یکدیگر بودند. هردوی آنها یکی و اصلا کار یک نقاش بدبخت روی قلمدا نساز بود.
شاید روح نقاش کوزه در موقع کشیدن در من حلول کرده بود و دست من ب هاختیار او درآمده بود.
آنها را نمیشد از هم تشخیص داد؛ فقط نقاشی من روی کاغذ بود، در صورتی که نقاشی روی کوزه لعاب شفاف قدیمی داشت که روح مرموز، ی کروح غریب غیر معمولی با این تصویر داده بود و شرارۀ روح شروری در ته چشمش میدرخشید.
نه، باورکردنی نبود! همان چشمهای درشت ب یفکر، همان قیافۀ تودار و درعین حال آزاد!
کسی نمیتواند پی ببرد که چه احساسی به من دست داد! میخواستم از خودم بگریزم. آیا چنین اتفاقی ممکن بود؟ تمام بدبختیهای زندگیم دوباره جلو چشمم مجسم شد. آیا فقط چشمهای یکنفر در زندگیم کافی نبود؟ حالا دونفر با همان چشمها، چشمهایی که مال او بود، به من نگاه میکردند! نه، قطعا تحمل ناپذیر بود.
چشمی که خودش آنجا نزدیک کوه کنار تنۀ درخت سرو، پهلوی رودخانۀ خشک به خاک سپرده شده بود.
زیر گلهای نیلوفر کبود، در میان خون غلیظ، درمیان کرم و جانوران و گزندگانی که دور او جشن گرفته بودند و ریشۀ گیاهان به زودی در حدقۀ آن فرو میرفت که شیر هاش را بمکد حالا بازندگی قوی سرشار به من نگاه میکرد!
من خودم را تا این اندازه بدبخت ونفری نزده گمان نمیکردم، ولی به واسطۀ حس جنایتی که در من پنها ن بود، در عین حال خوشی بی دلیلی، خوشی غریبی به من دست داد؛ چون فهمیدم که یکنفر همدرد قدیمی داشته ام.
آیا این نقاش قدیم، نقاشی که روی این کوزه را صدها شاید هزاران سال پیش نقاشی کرده بود همدرد من نبود؟
آیا همین عوالمِ مرا طی نکرده بود؟
تا ای نلحظه من خودم را بدبخت ترین موجودات میدانستم؛ ولی پی بردم زمانی که روی آن کوه ها در آن خانه ها و آبادیهای ویران که با خشتهای وزین ساخته شده بود مردمانی زندگانی میکردند که حالا استخوان آنها پوسیده شده و شاید ذرات قسمتهای مختلف تن آنها در گلها ی نیلوفر کبود زندگی میکرد، میان این مردمان یکنفر نقاش فلک زده، یکنفر نقاش نفری نشده، شاید یکنفر قلمدا نساز بدبخت مثل من وجود داشته، درست مثل من.
و حالا پی بردم، فقط میتوانستم بفهمم که او هم در میان دو چشم درشت سیاه میسوخته و میگداخته، درست مثل من. همین به من دلداری میداد.
بالاخره نقاشی خودم را پهلوی نقاشی کوزه گذاشتم، بعد رفتم منقل مخصوص خودم را درست کردم، آتش که گل انداخت آوردم جلوی نقاشیها گذاشتم. چند پک وافور کشیدم و در عالم خلسه به عکسها خیره شدم، چون میخواستم افکار خودم را جمع کنم؛ و فقط دود اثیری تریاک بود که میتوانست افکار مرا جمع آوری کند و استراحت فکری برایم تولید بکند.
هرچه تریاک برایم مانده بود کشیدم تا این افیون غریب همۀ مشکلات و پرده هایی که جلو چشم مرا گرفته بود، اینهمه یادگارهای دوردست خاکستری و متراکم را پراکنده بکند. حالی که انتظارش را میکشیدم آورد و بیش از انتظارم بود.
کم کم افکارم، دقیق، بزرگ و افسون آمیز شد، در یک حالت نیمه خواب و نیمه اغما فرورفتم؛ بعد مثل این بود که فشار و وزن روی سینه ام برداشته شد؛ مثل اینکه قانون ثقل برای من وجود نداشت و آزادانه دنبال افکارم که بزرگ، لطیف و موشکاف شده بود پرواز میکردم. یک جور کیف عمیق و ناگفتنی سرتاپایم را فراگرفت. از قید بار تنم آزاد شده بودم. یک دنیای آرام ولی پر از اشکال و الوان افسونگر و گوارا…
بعد دنبالۀ افکارم از هم گسیخته و در این رنگها و اشکال حل میشد. در امواجی غوطه ور بودم که پر از نوازشهای اثیری بود.
صدای قلبم را میشنیدم، حرکت شریانم را حس میکردم. این حالت برای من پر از معنی و کیف بود.
از تهِ دل میخواستم و آرزو میکردم که خودم را تسلیمِ خوابِ فراموشی بکنم.
اگر این فراموشی ممکن میشد! اگر میتوانست دوام داشته باشد! اگر چشمهایم که به هم میرفت در ورای خوابْ آهسته در عدم صِرف میرفت و هستی خودم را احساس نمیکردم! اگر ممکن بود در یک لکۀ مرکب، در یک آهنگِ موسیقی با شعاع رنگین تمام هستیم ممزوج میشد، و بعد این امواج و اشکال آنقدر بزرگ میشد و میدوانید که به کلی محو و ناپدید میشد به آرزوی خود رسیده بودم.
کم کم حالت خمودت و کرختی به من دست داد، مثل یکنوع خستگی گوارا و یا امواج لطیفی بود که از تنم ب هبیرون تراوش میکرد. بعد حس کردم که زندگی من رو به قهقرا میرفت.
متدرجا حالات و وقایع گذشته و یادگارهای پاک شده و فراموش شدۀ زمان بچگی خودم را میدیدم.
نه تنها میدیدم بلکه در این گیرودارها شرکت داشتم و آنها را حس میکردم. لحظه به لحظه کوچکتر و بچ هتر میشدم. بعد ناگهان افکارم محو و تاریک شد. بنظرم آمد که تمام هستی من سرِ یک چنگک باریک آویخته شده و درته چاه عمیق و تاریکی آویزان بودم. بعد از سرِ چنگک رها شدم. میلغزیدم و دور میشدم ولی به هیچ مانعی برنمیخوردم.
یک پرتگاه بی پایان در یک شب جاودانی بود. بعد از آن پرده های محو و پا کشده پی درپی جلو چشمم نقش می بست. یک لحظه فراموشی محض را طی کردم. 
وقت یکه به خودم آمدم یک مرتبه خودم را در اطاق کوچکی دیدم و به وضع مخصوصی بودم که به نظرم غریب می آمد و در عین حال برایم طبیعی بود.
* * *
در دنیای جدیدی که بیدار شده بودم محیط و وضع آنجا کاملا به من آشنا و نزدیک بود، بطوری که بیش از زندگی و محیط سابق خودم به آن انس داشتم. مثل اینکه انعکاس زندگی حقیقی من بود.
یک دنیای دیگر ولی به قدری به من نزدیک و مربوط بود که به نظرم می آمد در محیط اصلی خودم برگشته ام. در یک دنیای قدیمی اما در عین حال نزدیکتر و طبیعی تر متولد شده بودم.
هوا هنوز گرگ و میش بود. یک پیه سوز سر طاقچۀ اطاقم میسوخت، یک رختخواب هم گوشۀ اطاق افتاده بود. ولی من بیدار بودم، حس میکردم که تنم داغ است و لکه های خون به عبا و شال گردنم چسبیده بود. دستهایم خونین بود.
اما با وجود تب و دوار سر، یکنوع اضطراب و هیجان مخصوصی در من تولید شده بود که شدیدتر از فکر محو کردن آثار خون بود، قویتر از این بود که داروغه بیاید و مرا دستگیر کند.
وآنگهی مدتها بود که منتظر بودم به دست داروغه بیفتم. ولی تصمیم داشتم که قبل از دستگیر شدنم پیالۀ شراب زهرآلود را که سر رف بود به یک جرعه بنوشم. این احتیاج نوشتن بود که برایم یکجور وظیفۀ اجباری شده بود.
میخواستم این دیوی که مدتها بود درون مرا شکنجه میکرد بیرون بکشم. میخواستم د لپُریِ خودم را روی کاغذ بیاورم. بالاخره بعد از اندکی تردید، پیه سوز را جلو کشیدم و اینطور شروع کردم:
من همیشه گمان میکردم که خاموشی بهترین چیزها است. گمان میکردم که بهتر است آدم مثل بوتیمار کنار دریا بال و پرِ خود را بگستراند و تنها بنشیند. ولی حالا دیگر دست خودم نیست چون آنچه که نباید بشود شد. کی میداند؟
شاید همین الآن یا یک ساعت دیگر یک دسته گزمۀ مست برای دستگیر کردنم بیایند! من هیچ مایل نیستم که لاشۀ خودم را نجات بدهم، به علاوه جای انکار هم باقی نمانده، برفرض هم که لکه های خون را محو بکنم ولی قبل از اینکه به دست آنها بیفتم یک پیاله از آن بغلیِ شراب، از شراب موروثی خودم که سر رف گذاشته ام خواهم خورد.
حالا میخواهم سرتاسرِ زندگی خودم را مانند خوشۀ انگور در دستم بفشارم و عصارۀ آنرا — نه، شراب آنرا — قطره قطره در گلوی خشک سایه ام مثل آبِ تربت بچکانم. فقط میخواهم پیش از آنکه بروم دردهایی که مرا خرد هخرده مانند خوره یا سلعه گوشۀ این اطاق خورده است روی کاغذ بیاورم؛ چون به این وسیله بهتر میتوانم افکار خودم را مرتب و منظم بکنم. آیا مقصودم نوشتن وصی تنامه است؟ هرگز!
چون نه مال دارم که دیوان بخورد و نه دین دارم که شیطان ببرد. وآنگهی چه چیزی روی زمین میتواند برایم کوچکترین ارزش را داشته باشد؟ آنچه که زندگی بوده است از دست داده ام، گذاشتم و خواستم از دستم برود… و بعد از آنکه من رفتم، به دَرَک!
میخواهد کسی کاغذپاره های مرا بخواند، میخواهد هفتاد سال سیاه هم نخواند.
من فقط برای این احتیاج به نوشتن که عجالتا برایم ضروری شده است مینویسم. من محتاجم، بیش ازپیش محتاجم که افکار خودم را به موجود خیالی خودم، به سایۀ خودم ارتباط بدهم.
این سایۀ شومی که جلو روشناییِ پیه سوز روی دیوار خم شده و مثل این است که آنچه که مینویسم به دقت میخواند و م یبلعد. این سایه حتما بهتر از من میفهمد! فقط با سایۀ خودم خوب میتوانم حرف بزنم. اوست که مرا وادار به حرف زدن میکند. فقط او میتواند مرا بشناسد، او حتما میفهمد.
میخواهم عصارۀ — نه، شراب تلخِ — زندگی خودم را چکه چکه در گلوی خشک سایه ام چکانیده به او بگویم: «این زندگی من است!»
هرکس دیروز مرا دیده، جوانِ شکسته و ناخوشی دیده است؛ ولی امروز پیرمردِ قوزی می بیند که موهای سفید، چشمهای واسوخته و لب شکری دارد. من میترسم از پنجرۀ اطاقم به بیرون نگاه بکنم، در آینه به خودم نگاه کنم. چون همه جا سایه های مضاعف خودم را می بینم.
اما برای اینکه بتوانم زندگی خودم را برای سایۀ خمیده ام شرح بدهم باید یک حکایت نقل بکنم. چه قدر حکایتهایی راجع به ایام طفولیت، راجع به عشق، جماع، عروسی و مرگ وجود دارد و هیچکدام حقیقت ندارد. من از قصه ها و عبار تپردازی خسته شده ام.
من سعی خواهم کرد که این خوشه را بفشارم ولی آیا در آن کمترین اثر از حقیقت وجود خواهد داشت یا نه؟! این را دیگر نمیدانم. من نمیدانم کجا هستم و این تکه آسمانِ بالای سرم، یا این چندوجب زمینی که رویش نشسته ام مال نیشابور یا بلخ و یا بنارس است؟ در هرصورت من به هیچ چیز اطمینان ندارم.
من ازبس چیزهای متناقض دیده و حرفهای جوربجور شنیده ام و از بس که دیدِ چشمهایم روی سطح اشیاء مختلف ساییده شده، این قشر نازک و سختی که روحْ پشت آن پنهان است، حالا هیچ چیز باور نمیکنم. به ثِقل و ثبوت اشیاء به حقایق آشکار و روشن همین الآن هم شک دارم.
نمیدانم اگر انگشتانم را به هاون سنگی گوشۀ حیاطمان بزنم و از او بپرسم: «آیا ثابت و محکم هستی»؟ در صورت جواب مثبت باید حرف او را باور بکنم یا نه!
آیا من یک موجود مجزا و مشخص هستم؟ نمیدانم.
ولی حالا که در آینه نگاه کردم خودم را نشناختم. نه، آن «منِ» سابق مرده است، تجزیه شده، ولی هیچ سد و مانعی بین ما وجود ندارد. باید حکایت خودم را نقل بکنم؛ ولی نمیدانم باید از کجا شروع کرد! سرتاسر زندگی قصه و حکایت است. باید خوشۀ انگور را بفشارم و شیرۀ آنرا قاشق قاشق در گلوی خشک این سایۀ پیر بریزم.
از کجا باید شروع کرد؟ چون همۀ فکر هایی که عجالتا در کله ام میجوشد مال همین الآن است؛ ساعت و دقیقه و تاریخ ندارد. یک اتفاق دیروز ممکن است برای من کهنه تر و ب یتأثیرتر از یک اتفاق هزارسال پیش باشد.
شاید از آنجایی که همۀ روابط من با دنیای زنده ها بریده شده، یادگارهای گذشتۀ جلوم نقش می بندد! گذشته، آینده، ساعت، روز، ماه و سال همه برایم یکسان است. 
مراحل مختلف بچگی و پیری برای من جز حرفهای پوچ چیز دیگری نیست.
فقط برای مردمان معمولی، برای رَجّاله ها — رَجّاله با تشدید، همین لغت را میجستم — برای رجاله ها که زندگی آنها موسم و حد معینی دارد، مثل فصلهای سال و در منطقۀ معتدل زندگی واقع شده است صدق میکند.
ولی زندگی من همه اش یک فصل و یک حالت داشته، مثل اینست که در یک منطقۀ سردسیر و درتاریکی جاودانی گذشته است، در صورتی که میان تنم همیشه یک شعله میسوزد و مرا مثل شمع آب میکند.
میان چهاردیواری که اطاق مرا تشکیل میدهد و حصاری که دور زندگی و افکار من کشیده شده زندگی من مثل شمع خرده خرده آب میشود — نه، اشتباه میکنم — مثل یک کُندۀ هیزمِ تر است که گوشۀ دیگدان افتاده و به آتشِ هیزمهای دیگر برشته و زغال شده، ولی نه سوخته است و نه تر و تازه مانده، فقط از دود و دم دیگران خفه شده.
اطاقم مثل همۀ اطاقها با خشت و آجر روی خرابۀ هزاران خانه های قدیمی ساخته شده، بدنۀ سفیدکرده و یک حاشیۀ کتیبه دارد؛ درست شبیه مقبره است؛ کمترین حالات و جزئیات اطاقم کافی است که ساعتهای دراز فکر مرا به خودش مشغول بکند، مثل کار تنک کنج دیوار.
چون از وقتی که بستری شده ام به کارهایم کمتر رسیدگی میکنند. میخ طویله ای که به دیوار کوبیده شده جای ننوی من و زنم بوده و شاید بعدها هم وزن بچه های دیگر را متحمل شده است.
کمی پایین میخ از گچ دیوار یک تخته ورآمده و از زیرش بوی اشیاء و موجوداتی که سابق براین در این اطاق بوده اند استشمام میشود، به طوری که تا کنون هیچ جریان و بادی نتوانسته است این بوهای سمج و تنبل و غلیظ را پراکنده بکند: بوی عرق تن، بوی ناخوشیهای قدیمی، بوی دهن، بوی پا، بوی تن، بوی شاش، بوی روغن خراب شده، بوی حصیر پوسیده و خاگینۀ سوخته، بوی پیاز داغ، بوی جوشانده، بوی پنیرک و مامازی بچه، بوی اطاق پسری که تازه تکلیف شده، بوی بخارهایی که از کوچه آمده، و بوهای مرده یا درحال نزع که همۀ آنها هنوز زنده هستند و علامت مشخصۀ خود را نگه داشته اند.
خیلی بوهای دیگر هم هست که اصل و منشاء آنها معلوم نیست ولی اثر خود را باقی گذاشته اند.
اطاقم یک پستوی تاریک است و به توسط دو دریچه با خارج، با دنیای رجاله ها ارتباط دارد؛ یکی از آنها رو به حیاط خودمان باز میشود و دیگری رو به کوچه است؛ از آنجا مرا مربوط به شهر ری میکند، شهری که عروس دنیا مینامند و هزاران کوچه پس کوچه و خانه های توسری خورده، و مدرسه و کاروانسرادارد —
شهری که بزرگترین شهر دنیا به شمار میآ ید پشت اطاق من نفس میکشد و زندگی میکند. اینجا گوشۀ اطاقم وقتی که چشمهایم را به هم میگذارم سایه های محو و مخلوط شهر — آنچه که در من تاثیر کرده — با کوشکها، مسجدها و باغهایش همه جلو چشمم مجسم میشود.
این دو دریچه مرا با دنیای خارج، با دنیای رجاله ها مربوط میکند. ولی در اطاقم یک آینه به دیوار است که صورت خودم را درآن می بینم. در زندگی محدود من آینه مهمتر از دنیای رجاله ها است که با من هیچ ربطی ندارد.
از تمام منظرۀ شهر، دکان قصابی حقیری جلو دریچۀ اطاق من است که روزی دو گوسفند به مصرف میرساند. هردفعه که از دریچه به بیرون نگاه میکنم مرد قصاب را می بینم.
هرروز صبح زود دو یابوی سیای لاغر، یابوهای تب لازمی که سرفه های عمیق خشک میکنند و دستهای خشکیدۀ آنها منتهی به سُم شده، مثل اینکه مطابق یک قانون وحشی دستهای آنها را بریده و در روغن داغ فروکرده اند و دو طرفشان لش گوسفند آویزان شده، جلو دکان می آورند.
مرد قصاب دست چرب خودرا به ریش حنابسته اش میکشد، اول لاشۀ گوسفندها را با نگاه خریداری ورانداز میکند، بعد دوتا از آنها را انتخاب میکند، دنبۀ آنها را با دستش وزن میکند، بعد م یبرد و به چنگک دکانش میآ ویزد. یابوها نفس زنان به راه می افتند.
آنوقت قصاب این جسدهای خون آلود را با گردنهای بریده، چشمهای ر کزده و پلکهای خون آلود که از میان کاسۀ سر کبودشان درآمده است نوازش میکند، دستمالی میکند، بعد یک گزلیک دسته استخوانی برمیدارد تن آنها را به دقت تکه تکته میکند و گوشت لُخم را با تبسم به مشتریانش میفروشد.
تمام این کارها را با چه لذتی انجام میدهد! من مطمئنم یکجور کیف و لذت هم میبرد. آن سگ زرد گرد نکلفت هم که محل همان را قرق کرده و همیشه با گردن کج و چشمهای بیگناه نگاه حسرت آمیز به دست قصاب میکند، آن سگ هم همۀ اینها را میداند؛ آن سگ هم میداندکه قصاب از شغل خودش لذت می برد!
کمی دورتر، زیر یک طاقی، پیرمرد عجیبی نشسته که جلوش بساطی پهن است. توی سفرۀ او یک دستغاله، دوتا نعل، چندجور مهرۀ رنگین، یک گزلیک، یک تلۀ موش، یک گازانبر زنگ زده، یک آب دوات کن، یک شانۀ دندانه شکسته، یک بیلچه و یک کوزۀ لعابی گذاشته که رویش را دستمال چک انداخته.
ساعتها، روزها، ماهها من از پشت دریچه به او نگاه کرده ام، همیشه با شا لگردن چرک، عبای ششتری، یخۀ باز که از میان او پشم های سفید سینه اش بیرون زده با پلکهای واسوخته که ناخوشی سمج و بیحیایی آنرا میخورد و طلسمی که به بازویش بسته به یک حالت نشسته است.
فقط شبهای جمعه با دندانهای زرد و افتاده اش قرآن میخواند؛ گویا از همین راه نان خودش را درمیآ ورد؛ چون من هرگز ندیده ام کسی از او چیزی بخرد.
مثل این است که در کابوسهایی که دیده ام اغلب صورت این مرد درآنها بوده است.
پشت این کلۀ مازویی و تراشیدۀ او که دورش عمامۀ شیر و شکری پیچیده، پشت پیشانی کوتاه او چه افکار سمج و احمقانه ای مثل علف هرزه روییده است؟ گویا سفرۀ روبروی پیرمرد و بساط خنزرپنزر او با زندگیش رابطۀ مخصوص دارد. چندبار تصمیم گرفتم بروم با او حرف بزنم و یا چیزی از بساطش بخرم، اما جرأت نکردم.
دایه ام به من گفت این مرد درجوانی کوزه گر بوده و فقط همین یک دانه کوزه را برای خودش نگه داشته و حالا از خرد هفروشی نان خودش را درمیآ ورد.
اینها رابطۀ من با دنیای خارجی بود. اما از دنیای داخلی، فقط دایه ام و یک زن لکاته برایم مانده بود. ولی ننه جون دایۀ او هم هست، دایۀ هردومان است؛ چون نه تنها من و زنم خویش و قوم نزدیک بودیم بلکه ننه جون هردومان را باهم شیر داده بود.
اصلا مادر او مادر من هم بود؛ چون من اصلا مادروپدرم را ندیده ام و مادر او — آن زن بلندبالا که موهای خاکستری داشت — مرا بزرگ کرد. مادر او بود که مثل مادرم دوستش داشتم و برای همین علاقه بود که دخترش را به زنی گرفتم.
از پدر و مادرم چندجور حکایت شنیده ام، فقط یکی از این حکایتها که ننه جون برایم نقل کرد پیش خودم تصور میکنم باید حقیقی باشد. ننه جون برایم گفت که پدر و عمویم برادر دوقلو بوده اند، هردو آنها یک شکل، یک قیافه و یک اخلاق داشته اند و حتی صدایشان یکجور بوده بطور یکه تشخیص آنها از یکدیگر کار آسانی نبوده است.
علاوه بر این یک رابطۀ معنوی و حس همدردی هم بین آنها وجود داشته، به این معنی که اگر یکی از آنها ناخوش میشده دیگری هم ناخوش میشده است؛ به قول مردم، مثل سیبی که نصف کرده باشند.
بالاخره هردوی آنها شغل تجارت را پیش میگیرند و در سن بیست سالگی به هندوستان میروند و اجناس ری را از قبیل پارچه های مختلف مثل منیره، پارچۀ گلدار، پارچۀ پنبه ای، جبه، شال، سوزن، ظروف سفالی، گل سرشور و جلد قلمدان به هندوستان میبردند و میفروختند.
پدرم در شهر بنارس بوده و عمویم را به شهرهای دیگر هند برای کارهای تجارتی میفرستاده. بعد از مدتی پدرم عاشق یک دختر باکرۀ بوگام داسی — رقاص معبد لینگم — میشود.
کار این دختر رقص مذهبی جلوی بت بزرگ لینگم و خدمت بتکده بوده است — یک دختر خونگرم زیتونی با پستانهای لیمویی، چشمهای درشت مورب، ابروهای باریک به هم پیوسته، که میانش را خال سرخ میگذاشته.
حالا میتوانم پیش خودم تصورش را بکنم که بوگام داسی — یعنی مادرم — با ساری ابریشمی رنگین زردوزی، سینۀ باز، سربند دیبا، گیسوی سنگین سیاهی که مانند شبِ ازلی تاریک و در پشت سرش گره زده بود، النگوهای مچ پا و مچ دستش، حلقۀ طلایی که از پرۀ بینی گذرانده بوده، چشمهای درشت سیاه خمار و مورب، دندانهای براق با حرکات آهستۀ موزونی که به آهنگ سه تار و تنبک و تنبور و سنج و کرنا میرقصیده، یک آهنگ ملایم و یکنواخت که مردهای لخت شالمه بسته میزده اند، آهنگ پرمعنی که همۀ اسرار جادوگری و خرافات و شهوتها و دردهای مردم هند در آن مختصر و جمع شده بوده و به وسیله حرکات متناسب و اشارات شهوت انگیز — حرکات مقدس — بوگام داسی مثل برگ گل باز میشده، لرزشی بطول شانه و بازوهایش میداده، خم میشده و دوباره جمع میشده است، این حرکات که مفهوم مخصوصی دربر داشته و بدون زبان حرف میزده است چه تأثیری ممکن است در پدرم کرده باشد؟
مخصوصا بوی عرق گس و یا فلفلی او که مخلوط با عطر موگرا و روغن صندل میشده، به فهوم شهوتی این منظره می افزوده است، عطری که بوی شیرۀ درختهای دوردست را دارد و به احساسات دور و خفه شده جان میدهد.
بوی مجری دوا، بوی دواهایی که در اطاق بچ هداری نگه میدارند و از هند میآ ید، روغنهای ناشناس سرزمینی که پر از معنی و آداب و رسوم قدیم است لابد بوی جوشانده های مرا میداده. همۀ اینها یادگارهای دور و کشت هشدۀ پدرم را بیدار کرده.
پدرم بقدری شیفتۀ بوگام داسی میشود که به مذهب دختر رقاص — به مذهب لینگم — میگِرَوَد؛ ولی پس از چندی که دختر آبستن میشود اورا از خدمت معبد بیرون میکنند.
من تازه به دنیا آمده بودم که عمویم از مسافرت خود به بنارس برمیگردد ولی مثل اینکه سلیقه و عشق او هم با سلیقۀ پدرم جور درمیآ مده، یکدل نه صد دل عاشق مادر من میشود و بالاخره او را گول میزند، چون شباهت ظاهری و معنوی که با پدرم داشته این کار را آسان میکند.
همینکه قضیه کشف میشود مادرم میگوید که هردوی آنها را ترک خواهد کرد، مگر به این شرط که پدر و عمویم آزمایش مارناگ را بدهند و هرکدام از آنها که زنده بمانند به او تعلق خواهد داشت.
آزمایش از این قرار بوده که پدر و عمویم را بایستی در یک اطاق تاریک مثل سیاهچال با یک مارناگ بیندازند و هریک از آنها که اورا مار گزید طبیعتا فریاد میزند، آنوقت مارافسا درِ اطاق را باز میکند و دیگری را نجات میدهد و بوگام داسی به او تعلق میگیرد.
قبل ازاینکه آنها را در سیاهچال بیندازند پدرم از بوگام داسی خواهش میکند که یکبار دیگر جلو او برقصد، رقص مقدس معبد را بکند، او هم قبول میکند و به آهنگ نی لبکِ مارافسا جلو روشناییِ مشعل با حرکات پرمعنای موزون و لغزنده میرقصد و مثل مارناگ پیچ وتاب میخورد.
بعد پدر و عمویم را دراطاق مخصوصی با مارناگ می اندازند. عوض فریاد اضطراب انگیز، یک نالۀ مخلوط با خندۀ چندش ناکی بلند میشود، یک فریاد دیوانه وار. در را باز میکنند، عمویم از اطاق بیبرون میآ ید، ولی صورتش پیر و شکسته و موهای سرش از شدت بیم و هراس، صدای لغزش سوت مار خشمگین که چشمهای گرد و شرربار و دندانهای زهرآگین داشته و بدنش مرکب بوده از یک گردن دراز که منتهی به یک برجستگی شبیه به قاشق سرکوچک میشده، ازشدت وحشت عمویم با موهای سفید از اطاق خارج میشود. مطابق شرط و پیمانْ بوگام داسی متعلق به عمویم میشود.
یک چیز وحشتناک! معلوم نیست کسی که بعد از آزمایش زنده مانده پدرم یا عمویم بوده است. چون در نتیجۀ این آزمایشْ اختلال فکری برایش پیدا شده بوده، زندگی سابق خود را به کلی فراموش کرده و بچه را نمیشناخته. از ای نرو تصور کرده اند که عمویم بوده است.
آیا همۀ این افسانه مربوط به زندگی من نیست؟ یا انعکاس این خندۀ چندش انگیز و وحشتِ این آزمایش تأثیر خودش را در من نگذاشته و مربوط به من نمیشود؟
از این ببعد من به جز یک نان خور زیادی و بیگانه چیز دیگری نبوده ام. بالاخره عمو یا پدرم برای کارهای تجارتی خودش با بوگا مداسی به شهر ری برمیگردد و مرا می آورد به دست خواهرش که عمۀ من باشد میسپارد.
دایه ام گفت وقت خداحافظیْ مادرم یک بغلی شراب ارغوانی که درآن زهر دندان ناگ — مار هندی— حل شده بود برای من به دست عمه ام میسپارد. یک بوگام داسی چه چیز بهتری میتواند به رسم یادگار برای بچه اش بگذارد؟
شراب ارغوانی، اکسیر مرگ که آسودگی همیشگی میبخشد. شاید او هم زندگی خودش را مثل خوشۀ انگور فشرده و شرابش را به من بخشیده بود! از همان زهری که پدرم را کشت. حالا میفهمم چه سوغات گرانبهایی داده است!
آیا مادرم زنده است؟ شاید الآن که من مشغول نوشتن هستم او در میدان یک شهر دوردست هند، جلو روشنایی مشعل، مثل مار پی چوتاب میخورد و میرقصد.
مثل این که مارناگ او را گزیده باشد، و زن و بچه و مردهای کنجکاو و لخت دور او حلقه زده اند، در حالی که پدر یا عمویم با موهای سفید، قوزکرده، کنار میدان نشسته به او نگاه میکند و به یاد سیاهچال و صدای سوت و لغزش مار خشمناک افتاده که سر خود را بلند میگیرد، چشمهایش برق میزند، گردنش مثل کفچه میشود و خطی که شبیه عینک است پشت گردنش به رنگ خاکستری تیره نمودار میشود.
بهرحال، من بچۀ شیرخوار بودم که دربغل همین ننه جون گذاشتندم، و ننه جون دختر عمه ام، همین زن لکاته مرا هم شیر میداده است. و من زیردست عمه ام، آن زن بلندبالا که موهای خاکستری روی پیشانیش بود، در همین خانه با دخترش — همین لکاته — بزرگ شدم.
از وقتی که خودم را شناختم عمه ام را بجای مادر خودم گرفتم و او را دوست داشتم؛ به قدری اورا دوست داشتم که دخترش — همین خواهر شیری خودم — را بعدها چون شبیه او بود به زنی گرفتم. یعنی مجبور شدم او را بگیرم.
فقط یکبار این دخترْ خودش را به من تسلیم کرد. هیچوقت فراموش نخواهم کرد. آن هم سر بالین مادر مرد هاش بود.
خیلی از شب گذشته بود، من برای آخرین وداع همینکه همۀ اهل خانه به خواب رفتند با پیراهن و زیرشلواری بلند شدم، در اطاق مرده رفتم.
دیدم دو شمع کافوری بالای سرش میسوخت. یک قرآن روی شکمش گذاشته بودند برای اینکه شیطان در جسمش حلول نکند. پارچۀ روی صورتش را که پس زدم عمه ام را با آن قیافۀ باوقار و گیرند هاش دیدم.
مثل اینکه همۀ علاقه های زمینی در صورت او به تحلیل رفته بود. یک حالتی که مرا وادار به کرنش میکرد. ولی درعین حال، مرگ بنظرم اتفاق معمولی و طبیعی آمد. لبخند تمسخرآمیزی درگوشۀ لب او خشک شده بود.
خواستم دستش را ببوسم و از اطاق خارج شوم، ولی رویم را که برگردانیدم با تعجب دیدم همین لکاته که حالا زنم است وارد شد و روبروی مادرِ مرده — مادرش — با چه حرارتی خودش را به من چسبانید، مرا به سوی خودش کشید، و چه بوسه های آبداری از من کرد! من از زور خجالت میخواستم به زمین فروبروم.
اما تکلیفم را نمیدانستم. مرده با دندانهای ریک زده اش مثل این بود که ما را مسخره کرده بود. به نظرم آمد که حالت لبخند آرام مرده عوض شده بود. من ب یاختیار او را درآغوش کشیدم و بوسیدم، ولی دراین لحظه پردۀ اطاق مجاور پس رفت و شوهر عمه ام — پدر همین لکاته — قوزکرده و شال گردن بسته وارد اتاق شد.
خندۀ خشک و زنندۀ چندش انگیزی کرد. مو به تن آدم راست میشد. بطوری که شانه هایش تکان میخورد، ولی به طرف ما نگاه نکرد.
من از زور خجالت میخواستم به زمین فروروم، و اگر میتوانستم یک سیلی محکم به صورت مرده میزدم که بحالت تمسخر به ما نگاه میکرد. چه ننگی! هراسان از اطاق مجاور بیرون دویدم.
برای خاطر همین لکاته شاید ای نکار را جور کرده بود تا مجبور بشوم او را بگیرم. با وجود اینکه خواهربرادر شیری بودیم، برای اینکه آبروی آنها به باد نرود مجبور بودم که او را به زنی اختیار کنم. 
چون این دختر باکره نبود. این مطلب را هم نمیدانستم. من اصلا نتوانستم بدانم. فقط به من رسانده بودند. همان شب عروسی وقتی که توی اطاق تنها ماندیم من هرچه التماس درخواست کردم، به خرجش نرفت و لخت نشد. میگفت «بی نمازم». مرا اصلا به طرف خودش راه نداد.
 چراغ را خاموش کرد و رفت آن طرف اطاق خوابید. مثل بید به خودش میلرزید، انگاری که او را در سیاهچال با یک اژدها انداخته بودند. کسی باور نمیکند؛ یعنی باورکردنی هم نیست. او نگذاشت که من یک ماچ از لپهایش بکنم.
شب دوم هم من رفتم سرجای شب اول روی زمین خوابیدم؛ و شبهای بعد هم از همین قرار، جرأت نمیکردم. بالاخره مدتها گذشت که من آنطرف اطاق روی زمین میخوابیدم. کی باور میکند؟ دوماه، نه، دوماه وچهارروز دور ازاو روی زمین خوابیدم و جرات نمیکردم نزدیکش بروم.
او قبلا آن دستمال پرمعنی را درست کرده بود، خون کبوتر به آن زده بود. نمیدانم! شاید همان دستمالی بود که از شب اول عشقبازی خودش نگهداشته بود برای اینکه بیشتر مرا مسخره بکند. آنوقت همه به من تبریک میگفتند. به هم چشمک میزدند، و لابد توی دلشان میگفتند: «یارو دیشب قلعه را گرفته»؛ و من به روی مبارکم نمیآ وردم. به من میخندیدند، به خریت من میخندیدند. با خودم شرط کرده بودم که روزی همۀ اینها را بنویسم.
بعد از آنکه فهمیدم او فاسقهای جفت و تاک دارد و شاید بعلت اینکه آخوند چند کلمه عربی خوانده بود و او را تحت اختیار من گذاشته بود ازمن بدش میآ مد! شاید میخواست آزاد باشد!
بالاخره یکشب تصمیم گرفتم که به زور پهلویش بروم. تصمیم خودم را عملی کردم. اما بعد از کشمکش سخت او بلند شد و رفت؛ و من فقط خود را راضی کردم آن شب در رختخوابش که حرارت تن او به جسم آن فرو رفته بود و بوی او را میداد بخوابم و غلت بزنم. تنها خواب راحتی که کردم همان شب بود. از آنشب به بعد اطاقش را از اطاق من جدا کرد.
شبها وقتی که وارد خانه میشدم او هنوز نیامده بود، نمیدانستم که آمده است یا نه! اصلا نمیخواستم که بدانم. چون من محکوم به تنهایی، محکوم به مرگ بودم.
خواستم بهر وسیله ای شده با فاسق های او رابطه پیدا بکنم. این را دیگر کسی باور نخواهد کرد. ازهرکسی که شنیده بودم خوشش م یآمد کشیک میکشیدم؛ میرفتم هزارجور خفت و مذلت به خودم هموار میکردم، با آن شخص آشنا میشدم، تملقش را میگفتم و اورا برایش غر میزدم و میآ وردم؛ 
آنهم چه فاسقهایی: سیرابی فروش، فقیه، جگرکی، رییس داروغه، مقنی، سوداگر، فیلسوف، که اسمها و القابشان فرق میکرد، ولی همه شاگرد کله پز بودند.
همۀ آنها را به من ترجیح میداد. با چه خفت و خواری خودم را کوچک و ذلیل میکردم! کسی باور نخواهد کرد.
می ترسیدم زنم ازدستم در برود. میخواستم طرز رفتار، اخلاق و دلربایی را از فاسقهای زنم یاد بگیرم، ولی جاکشِ بدبختی بودم که همه احمقها به ریشم میخندیدند. اصلا چطور میتوانستم رفتار و اخلاق رجاله ها را یاد بگیرم؟
حالا میدانم آنها را دوست داشت، چون بی حیا، احمق و متعفن بودند. عشق او اصلا با کثافت و مرگ توام بود. آیا حقیقتا من مایل بودم با او بخوابم؟ آیا صورت ظاهر او مرا شیفتۀ خودش کرده بود یا تنفر او از من؟ یا حرکات و اطوارش بود و یا علاقه و عشقی که از بچگی به مادرش داشتم؟ و یا همۀ اینها دست به یکی کرده بودند؟ نه، نمیدانم.
تنها یک چیز را میدانم: این زن، این لکاته، این جادو، نمیدانم چه زهری در روح من، در هستی من ریخته بود که نه تنها او را میخواستم، بلکه تمام ذرات تنم ذرات تن او را لازم داشت.
فریاد میکشید که لازم دارد و آرزوی شدیدی میکردم که با او در جزیرۀ گمشده ای باشم که آدمیزاد درآنجا وجود نداشته باشد؛ آرزو میکردم که یک زمین لرزه یا طوفان یا صاعقۀ آسمانی همۀ این رجاله ها که پشت دیوار اطاقم نفس میکشیدند، دوندگی میکردند و کیف میکردند، همه را میترکانید و فقط من و او میماندیم.
آیا آنوقت هم هر جانور دیگر، یک مار هندی، یا یک اژدها را بمن ترجیح نمیداد؟ آرزو میکردم که یک شب را با او بگذرانم و با هم در آغوش هم میمردیم. بنظرم می آید که این نتیجۀ عالی وجود و زندگی من بود. 
مثل این بود که این لکاته از شکنجۀ من کیف و لذت میبرد، مثل اینکه دردی که مرا میخورد کافی نبود. بالاخره من از کار و جنبش افتادم و خانه نشین شدم — مثل مردۀ متحرک.
هیچکس از رمز میان ما خبر نداشت. دایۀ پیرم که مونس مرگ تدریجی من شده بود به من سرزنش میکرد. برای خاطر همین لکاته، پشت سرم، اطراف خودم میشنیدم که در گوشی به هم میگفتند: این زن بیچاره چطور تحمل این شوهر دیوانه را میکند؟
حق به جانب آنها بود، چون تا درجه ای که من ذلیل شده بودم باورکردنی نبود.
روزبه روز تراشیده میشدم، خودم را که درآینه نگاه میکردم گونه هایم سرخ و رنگ گوشت جلو دکان قصابی شده بودم. تنم پرحرارت و چشمهایم حالت خمار و غم انگیزی به خود گرفته بود.
ازاین حالت جدید خودم کیف میکردم و در چشمهایم غبار مرگ را دیده بودم — دیده بودم که باید بروم.
بالاخره حکیم باشی را خبر کردند — حکیم رجال هها، حکیم خانوادگی که بقول خودش ما را بزرگ کرده بود — با عمامۀ شیر و شکری و سه قبضه ریش وارد شد. او افتخار میکرد که دوای قوت باه به پدربزرگم داده، خاکه شیر و نبات به حلق من ریخته و فلوس به ناف عمه ام بسته است.
باری، همینکه آمد سر بالین من نشست نبضم را گرفت، زبانم را دید، دستور داد شیر ماچه الاغ و ماء شعیر بخورم و روزی دومرتبه بخور کندر و زرنیخ بدهم. چند نسخۀ بلندبالا هم به دایه ام سپرد که عبارت بود از جوشاندۀ و روغنهای عجیب و غریب از قبیل: پر زوفا، زیتون، ر بسوس، کافور، پر سیاوشان، روغن بابونه، روغن غاز، تخم کتان، تخم صنوبر و مزخرفات دیگر.
حالم بدتر شده بود؛ فقط دایه ام — که دایۀ او هم بود — با صورت پیر و موهای خاکستری، گوشۀ اطاق، کنار بالین من مینشست، به پیشانیم آب سرد میزد و جوشانده برایم می آورد.
از حالات و اتفاقات بچگی من و آن لکاته صحبت میکرد. مثلا او بمن گفت که زنم از توی ننو عادت داشته همیشه ناخن چپش را میجویده، به قدری میجویده که زخم میشده؛ و گاهی هم برایم قصه نقل میکرد.
بنظرم می آمد که این قصه ها سن مرا به عقب می بُرد و حالت بچگی در من تولید میکرد — چون مربوط به یادگارهای آن دوره بوده است وقتیکه خیلی کوچک بودم و در اطاقی که من و زنم توی ننو پهلوی هم خوابیده بودیم — یک ننوی بزرگ دو نفره.
درست یادم هست همین قصه ها را میگفت. حالا بعضی از قسمتهای این قص هها که سابق بر این باور نمیکردم برایم امر طبیعی شده است. چون ناخوشی دنیای جدیدی در من تولید کرد، یک دنیای ناشناس، محو و پر از تصویرها و رنگها و میلهائی که در حال سلامت نمیشود تصور کرد؛ و گیرو دارهای این متلها را با کیف و اضطراب ناگفتنی درخودم حس میکردم؛ حس میکردم که بچه شده ام؛ و همین الآن که مشغول نوشتن هستم در احساسات شرکت میکنم، همۀ این احساسات متعلق به الآن است و مال گذشته نیست.
گویا حرکات، افکار، آرزوها و عادات مردمان پیشین که به توسط این متلها به نسلهای بعد انتقال داده شده یکی از واجبات زندگی بوده است.
هزاران سال است که همین حرفها را زده اند، همین جماعها را کرده اند، همین گرفتاریهای بچگانه را داشته اند. آیا سرتاسر زندگی یک قصۀ مضحک، یک متل باورنکردنی و احمقانه نیست؟ آیا من فسانه و قصۀ خودم را نمینویسم؟
قصه فقط یک راه فرار برای آرزوهای ناکام است. آرزوهائی که به آن نرسیده اند. آرزوهائی که هر متل سازی مطابق روحیۀ محدود و موروثی خودش تصور کرده است.
کاش میتوانستم مانند زمانی که بچه و نادان بودم آهسته بخوابم — خواب راحت بی دغدغه —.
بیدار که میشدم روی گونه هایم سرخ به رنگ گوشت جلو دکان قصابی شده بود. تنم داغ بود و سرفه میکردم — چه سرفه های عمیق ترسناکی؟
سرفه هائی که معلوم نبود از کدام چالۀ گمشدۀ تنم بیروی می آمد! مثل سرفۀ یابوهائی که صبح زود لش گوسفند برای قصاب می آوردند.
درست یادم است هوا به کلی تاریک بود، چند دقیقه درحال اغما بودم قبل از اینکه خوابم ببرد با خودم حرف میزدم. در ای نموقع حس میکردم حتم داشتم که بچه شده بودم و در ننو خوابیده بودم. حس کردم کسی نزدیک من است.
خیلی وقت بود همۀ اهل خانه خوابیده بودند. نزدیک طلوع فجر بود؛ و ناخوشها میدانند در این موقع مثل این است که زندگی از سرحد دنیا بیرون کشیده میشود.
قلبم به شدت میتپید ولی ترسی نداشتم، چشمهایم باز بود ولی کسی را نمیدیدم، چون تاریکی خیلی غلیظ و متراکم بود.
چند دقیقه گذشت یک فکر ناخوش برایم آمد؛ با خودم گفتم: شاید اوست.
درهمین لحظه حس کردم که دست خنکی روی پیشانی سوزانم گذاشته شد.
به خودم لرزیدم؛ دوسه بار ازخودم پرسیدم: آیا این دست عزرائیل نبوده است؟ و به خواب رفتم.
صبح که بیدار شدم دایه ام گفت: دخترم (مقصودش زنم، آن لکاته بود) آمده بود بر سر بالین من و سرم را روی زانویش گذاشته بود، مثل بچه ها مرا تکان میداده.
گویا حس پرستاری مادری در او بیدار شده بوده. کاش در همان لحظه مرده بودم.
شاید آن بچه ای که آبستن بوده مرده است! آیا بچۀ او بدنیا آمده بوده؟ من نمیدانستم.
دراین اطاق که هردم برای من تنگتر و تاریکتر از قبر میشد دایم چشم به راه زنم بودم؛ ولی او هرگز نمی آمد. آیا از دست او نبود که به این روز افتاده بودم؟
شوخی نیست، سه سال، نه، دوسال و چهارماه بود، ولی روز و ماه چیست؟ برای من معنی ندارد، برای کسی که در گور است زمان ب یمعنی است. این اتاق، مقبرۀ زندگی و افکارم بود.
همۀ دوندگیها، صداها و همۀ تظاهرات زندگی دیگران، زندگی رجاله ها که همه شان جسما و روحا یکجور ساخته شده اند برای من عجیب و ب یمعنی شده بود.
از وقت یکه بستری شده بودم در یک دنیای غریب و باورنکردنی بیدار شده بودم که احتیاجی به دنیای رجاله ها نداشتم.
یک دنیائی که در خودم بود، یک دنیای پر از مجهولات؛ و مثل این بود که مجبور بودم همۀ سوراخ سنبه های آ نرا سرکشی و وارسی بکنم.
شب موقعی که وجود من درسرحد دودنیا موج میزد، کمی قبل از دقیقه ای که در یک خواب عمیق و تهی غوط هور بشوم، خواب میدیدم. به یک چشم به هم زدن، من زندگی دیگری به غیر از زندگی خودم را طی میکردم، در هوای دیگر نفیس میکشیدم و دور بودم. مثل اینکه میخواستم از خودم بگریزم و سرنوشتم را تغییر بدهم.
چشمم را که می بستم دنیای حقیقی خودم ب همن ظاهر میشد. این تصویرها زندگی مخصوص به خود داشتند، آزادانه محو و دوباره پدیدار میشدند. گویا ارادۀ من درآنها مؤثر نبود.
ولی ای نمطلب مُسَلَّم هم نیست. مناظری که جلو من مجسم میشد خواب معمولی نبود، چون هنوز خوابم نبرده بود. من در سکوت و آرامشْ این تصویرها را از هم تفکیک میکردم و با یکدیگر میسنجیدم.
بنظرم می آمد که تا این موقع خودم را نشناخته بودم، و دنیا آنطوری که تاکنون تصور میکردم مفهوم و قوۀ خود را ازدست داده بود و به جایش تاریکی شب فرمانروائی داشت — چون به من نیاموخته بودند که به شب نگاه بکنم و شب را دوست داشته باشم.
من نمیدانم دراین وقت آیا بازویم به فرمانم بود یا نه! گمان میکردم اگر دستم را به اختیار خودش میگذاشتم به وسیلۀ تحریک مجهول و ناشناسی خود به خود به کار می افتاد بی آنکه بتوانم درحرکات آن دخل و تصرفی داشته باشم.
اگر دایم همۀ تنم را مواظبت نمیکردم و بی اراده متوجه آن نبودم، قادر بود که کارهائی از آن سر بزند که هیچ انتظارش را نداشتم. این احساس از دیرزمانی در من پیدا شده بود که زنده زنده تجزیه میشدم.
نه تنها جسمم، بلکه روحم همیشه با قلبم متناقض بود و باهم سازش نداشتند. همیشه یکنوع فسخ و تجزیۀ غریبی را طی میکردم. گاهی فکر چیزهائی را میکردم که خودم نمیتوانستم باور کنم.
گاهی حس ترحم درمن تولید میشد، در صورتی که عقلم به من سرزنش میکرد. اغلب با یکنفر که حرف میزدم، یا کاری میکردم، راجع به موضوع های گوناگون داخل بحث میشدم در صورتی که حواسم جای دیگری بود به فکر خودم بودم و توی دلم به خودم ملامت میکردم. یک تودۀ در حال فسخ و تجزیه بود.
گویا همیشه اینطور بوده و خواهم بود — یک مخلوط نا متناسب عجیب. …
چیزی که تحمل ناپذیر است حس میکردم از همۀ این مردمی که میدیدم و میانشان زندگی میکردم دور هستم ولی یک شباهت ظاهری، یک شباهت محو و دور و درعین حال نزدیک، مرا به آنها مر بوط میکرد.
همین احتیاجات مشترک زندگی بود که از تعجب من میکاست. شباهتی که بیشتر از همه به من زجر میداد این بود که رجاله ها هم مثل من ازاین لکاته — از زنم — خوششان می آمد و او هم بیشتر به آنها راغب بود. حتم دارم که نقصی در وجود یکی از ما بوده است.
اسمش را لکاته گذاشتم چون هیچ اسمی به این خوبی رویش نمی افتاد.
نمیخواهم بگویم زنم، چون خاصیت زن وشوهری بین ما وجود نداشت و به خودم دروغ میگفتم.
من همیشه از روز ازل او را لکاته نامیده ام؛ ولی این اسم کشش مخصوصی داشت؛ اگر او را گرفتم برای این بود که اول او به طرف من آمد؛ آنهم از مکر و حیل هاش بود.
نه، هیچ علاقه ای به من نداشت. اصلا چطور ممکن بود او به کسی علاقه پیدا بکند؟ یک زن هوس باز که یک مرد را برای شهوترانی، یکی را برای عشقبازی و یکی را برای شکنجه دادن لازم داشت.
گمان نمیکنم که او به این تثلیت هم اکتفا میکرد! ولی مرا قطعا برای شکنجه دادن انتخاب کرده بود؛ و درحقیقت بهتر از این نمیتوانست انتخاب بکند. اما من او را گرفتم چون شبیه مادرش بود؛ چون یک شباهت محو و دور با خودم داشت. حالا او را نه تنها دوست داشتم، بلکه همۀ ذرات تنم او را میخواست.
مخصوصا میان تنم، چون نمیخواهم احساسات حقیقی را زیر لفاف موهوم عشق و علاقه و الهیات پنهان کنم. چون هوزوارشن ادبی به دهنم مزه نمیکند.
گمان میکردم که یکجور تشعشع یا هاله — مثل هاله ای که دور سرِ انبیاء میکشند — میان بدنم موج میزد و هالۀ میان بدن او را لابد هالۀ رنجور و ناخوش من میطلبید و با تمام قوا به طرف خودش میکشید.
حالم که بهتر شد تصمیم گرفتم بروم؛ بروم خود را گم بکنم — مثل سگ خوره گرفته که میداند باید بمیرد؛ مثل پرندگانی که هنگام مرگشان پنهان میشوند.
صبح زود بلند شدم، دوتا کلوچه که سر رف بود برداشتم و بطوری که کسی ملتفت نشود از خانه فرار کردم، از نکبتی که مرا گرفته بود گریختم، بدون مقصود معینی ازمیان کوچ هها، بی تکلیف ازمیان رجال ههائی که همه آنها قیافۀ طمّاع داشتند و دنبال پول و شهرت میدویدند گذشتم؛ من احتیاجی به دیدن آنها نداشتم چون یکی از آنها نمایندۀ باقی دیگرشان بود.
همۀ آنها یک دهن بودند که یک مشت روده به دنبال آن آویخته و منتهی به آلت تناسلی شان میشد.
ناگهان حس کردم که چالاکتر و سبکتر شده ام، عضلات پاهایم به تندی و جلدی مخصوصی که تصورش را نمیتوانستم بکنم به راه افتاده بود.
حس میکردم که از همه قیدهای زندگی رسته ام. شانه هایم را بالا انداختم، این حرکت طبیعی من بود، در بچگی هروقت از زیر بار زحمت و مسئولیتی آزاد میشدم همین حرکت را انجام میدادم.
آفتاب بالا می آمد و میسوزانید. درکوچه های خلوت افتادم، سر راهم خانه های خاکستری رنگ به اشکال هندسی عجیب و غریب — مکعب، منشور، مخروطی — با دریچه های کوتاه و تاریک دیده میشد.
این دریچه ها ب یدروبست، بی صاحب و موقت به نظر می آمدند. مثل این بود که هرگز یک موجود زنده نمیتوانست در این خانه ها مسکن داشته باشد. 
خورشید مانند تیغ طلائی ازکنار سایۀ دیوار میتراشید و برمیداشت. کوچه ها بین دیوارهای کهنۀ سفیدکرده ممتد میشدند، هم هجا آرام و گنگ بود، مثل اینکه همۀ عناصرْ قانون مقدس آرامش هوای سوزان — قانون سکوت — را مراعات کرده بودند. به نظر می آمد که در همه جا اسراری پنهان بود، بطوری که ریه هایم جرئت نفس کشیدن را نداشتند. 
یکمرتبه ملتفت شدم که از دروازه خارج شده ام. حرارت آفتاب با هزاران دهن مکنده عرق تن مرا بیرون میکشید. بته های صحرا زیر آفتاب تابان به رنگ زردچوبه درآمده بودند. خورشید مثل چشم تب دار، پرتو سوزان خود را ازته آسمان نثار منظرۀ خاموش و بیجان میکرد.
ولی خاک و گیاههای اینجا بوی مخصوصی داشت، بوی آن به قدری قوی بود که از استشمام آن به یاد دقیقه های بچگی خودم افتادم. نه تنها حرکات و کلمات آ نزمان را در خاطرم مجسم کرد، بلکه یک لحظه آن دوره را در خودم حس کردم، مثل اینکه دیروز اتفاق افتاده بود.
یکنوع سرگیجۀ گوارا به من دست داد، مثل اینکه دوباره در دنیای گمشده ای متولد شده بودم.
این احساس یک خاصیت مست کننده داشت و مانند شراب کهنۀ شیرین در رگ و پی من تا ته وجودم تأثیر کرد. درصحرا خارها، سنگها، تنۀ درختها و بته های کوچک کاکوتی را میشناختم، بوی خودمانی سبزه ها را میشناختم، یاد روزهای دوردست خودم افتادم ولی همۀ این یادبودها به طرز افسون مانندی از من دور شده بود و آن یادگارها با هم زندگی مستقلی داشتند، در صورتی که من شاهد دور و بیچاره ای بیش نبودم و حس میکردم که میان من و آنها گردابِ عمیقی کنده شده بود.
حس میکردم که امروز دلم تهی است، و بته های عطرْ جادوئی آن زمان را گم کرده بودند، درختهای سرو بیشتر فاصله پیدا کرده بودند، تپه ها خشکتر شده بودند. موجودی که آنوقت بودم دیگر وجود نداشت و اگر حاضرش میکردم و با او حرف میزدم نمیشنید و مطالب مرا نمیفهمید.
صورت یک نفر آدمی را داشت که سابق براین با او آشنا بوده ام ولی از من و جزو من نبود.
دنیا به نظرم یک خانۀ خالی و غ مانگیز آمد و در سینه ام اضطرابی دوران میزد، مثل اینکه حالا مجبور بودم با پای برهنه همۀ اطاقهای این خانه را سرکشی بکنم. از اطاقهای تودرتو میگذشتم، ولی زمانی که به اطاق آخر در مقابل آن لکاته میرسیدم درهای پشت سرم خودبخود بسته میشد و فقط سایه های لرزان دیوارهائی که زاویۀ آنها محو شده بود مانند کنیزان و غلامان سیاهپوست در اطراف من پاسبانی میکردند.
نزدیک نهر سورن که رسیدم جلوم یک کوه خشک خالی پیدا شد. هیکل خشک و سخت کوه مرا به یاد دایه ام انداخت، نمیدانم چه رابطه ای بین آنها وجود داشت! از کنار کوه گذشتم، در یک محوطۀ کوچک و باصفائی رسیدم که اطرافش را کوه گرفته بود، روی زمین از بته های نیلوفر کبود پوشیده شده بود، و بالای کوه یک قلعۀ بلند که با خشتهای وزین ساخته بودند دیده میشد.
دراین وقت احساس خستگی کردم. رفتم کنار نهر سورن زیر سایۀ یک درخت کهن سرو روی ماسه نشستم. جای خلوت و دنجی بود.
به نظر می آمد که تا حالا کسی پایش را اینجا نگذاشته بود. ناگهان ملتفت شدم دیدم ازپشت درختهای سرو یک دختربچه بیرون آمد و به طرف قلعه رفت.
لباس سیاهی داشت که با تاروپود خیلی نازک و سبک گویا با ابریشم بافته شده بود. ناخن دست چپش را میجوید و با حرکتِ آزادانه وبی اعتنا میلغزید و رد میشد.
به نظرم آمد که من اورا دیده بودم و میشناختم. ولی ازاین فاصلۀ دور زیر پرتو خورشید نتوانستم تشخیص بدهم که چه طور یک مرتبه ناپدید شد!
من سرجای خودم خشکم زده بود، بی آنکه بتوانم کمترین حرکتی بکنم. ولی یک دفعه با چشمهای جسمانی خودم اورا دیدم که از جلو من گذشت و ناپدید شد.
آیا او موجودی حقیقی و یا یک وهم بود؟ آیا خواب دیده بودم و یا در بیداری بود؟
هرچه کوشش کردم که یادم بیاید بیهوده بود. لرزۀ مخصوصی روی تیرۀ پشتم حس کردم. به نظرم آمد که دراین ساعت همۀ سایه های قلعه روی کوه کوه جان گرفته بودند و آن دخترک یکی از ساکنین سابق شهر قدیمی ری بوده.
منظره ای که جلو من بود یکمرتبه به نظرم آشنا آمد. در بچگی یک روز سیزده به در یادم افتاد که همینجا آمده بودم، مادرزنم و آن لکاته هم بودند.
ما چه قدر آن روز پشت درختهای سرو دنبال یکدیگر دویدیم و بازی کردیم! بعد یک دسته از بچه های دیگر هم به ما ملحق شدند که درست یادم نیست. سرمامک بازی میکردیم.
یک مرتبه که من دنبال همین لکاته رفتم نزدیک همان نهر سورن بود پای او لغزید و درنهر افتاد؛ اورا بیرون آوردند بردند پشت درخت سرو رختش را عوض بکنند من هم دنبالش رفتم. جلو او چادرنماز گرفته بودند، اما من دزدکی از پشت درخت تمام تنش را دیدم. او لبخند میزد و انگشت سبابۀ دست چپش را میجوید.
بعد یک رودوشی سفید به تنش پیچیدند و لباس سیاه ابریشمی اورا که از تار و پود نازک بافته شده بود جلو آفتاب پهن کردند.
بالأخره پای درخت کهنِ سرو روی ماسه دراز کشیدم. صدای آب مانند حرفهای بریده بریده و نامفهومی که در عالمِ خواب زمزمه میکنند به گوشم میرسید.
دستهایم را بی اختیار درماسۀ گرم و نمناک فروبردم. ماسۀ گرم نمناک را در مشتم میفشردم مثل گوشت سفتِ تنِ دختری بود که در آب افتاده باشد و لباسش را عوض کرده باشند.
نمیدانم چه قدر وقت گذشت وقتی از سر جای خودم بلند شدم بی اراده به راه افتادم. همه جا ساکت و آرام بود. من میرفتم ولی اطراف خودم را نمیدیدیم.
یک قوه ای که به ارادۀ من نبود مرا وادار به رفتن میکرد. همۀ حواسم متوجه قدمهای خودم بود.
من راه نمیرفتم ولی مثل آن دختر سیاهپوش روی پاهایم میلغزیدم و رد میشدم. همینکه به خودم آمدم دیدم در شهر و جلو خانۀ پدرزنم هستم. نمیدانم چرا گذارم به خانۀ پدرزنم افتاد!
پسر کوچکش — برادرزنم — روی سکو نشسته بود، مثل سیبی که با خواهرش نصف کرده باشند. چشمهای مورب ترکمنی، گونه های برجسته، رنگ گندمی، دماغ شهوتی، صورت لاغر ورزیده داشت. همینطور که نشسته بود انگشت سبابۀ دست چپش را به دهنش گذاشته بود.
من بی اختیار جلو رفتم دست کردم کلوچه هائی که در جیبم بود درآوردم به او دادم و گفتم: «اینها را شاجون برایت داده». چون به زنِ من به جای مادر خودش شاجون میگفت.
او با چشمهای ترکمنی خود نگاه تعجب آمیزی به کلوچه ها کرد که با تردید دردستش گرفته بود. من روی سکوی خانه نشستم اورا دربغلم نشاندم و به خودم فشار دادم.
تنش گرم و ساق پاهایش شبیه ساق پاهای زنم بود و همان حرکات بی تکلف اورا داشت.
لبهای او شبیه لبهای پدرش بود، اما آنچه که نزد پدرش مرا متنفر میکرد برعکس دراو برای من جذبه و کشندگی داشت، مثل این بود که لبهای نیمه باز او تازه از یک بوسۀ گرم طولانی جدا شده؛ روی دهن نیمه بازش را بوسیدم که شبیه لبهای زنم بود. لبهای او طعم کونۀ خیار میداد — تلخ مزه و گس بود. لابد لبهای آن لکاته هم همین طعم را داشت!
درهمین وقت دیدم پدرش — آن پیرمرد قوزی که شال گردن بسته بود — از درِ خانه بیرون آمد بی آنکه به طرف من نگاه بکند رد شد. بریده بریده میخندید، خندۀ ترسناکی بود که مو را به تنِ آدم راست میکرد؛ و شانه هایش ازشدتِ خنده میلرزید.
از زور خجالت میخواستم به زمین فروبروم. نزدیکِ غروب شده بود، بلند شدم، مثل اینکه میخواستم ازخودم فرار بکنم. بدون اراده راهِ خانه را پیش گرفتم.
هیچ کس و هیچ چیز را نمیدیدیم؛ به نظرم می آمد که ازمیان یک شهر مجهول و ناشناس حرکت میکردم! خانه های عجیب و غریب با اشکال هندسی بریده بریده با دریچه های متروک سیاه اطراف من بود.
مثل این بود که هرگز یک جنبنده نمیتوانست درآن مسکن داشته باشد. ولی دیوارهای سفید آنها با روشنائی ناچیزی میدرخشید، و چیزی که غریب بود، چیزی که نمیتوانستم باور بکنم، در مقابل هریک ازاین دیوارها می ایستادم، جلو مهتاب سایه ام بزرگ و غلیظ به دیوار می افتاد ولی بدون سر بود. سایه ام سر نداشت. شنیده بودم که اگر سایۀ کسی سر نداشته باشد تاسرِ سال میمیرد.
هراسان وارد خانه ام شدم و به اطاقم پناه بردم. در همین وقت خون دماغ شدم، و بعد ازآنکه مقدار زیادی خون از دماغم رفت بیهوش در رختخوابم افتادم. دایه ام مشغول پرستاری من شد.
قبل ازاینکه بخوابم در آینه به صورت خود نگاه کردم دیدم صورتم شکسته، محو و بیروح شده بود. به قدری محو بود که خودم را نمیشناختم.
رفتم در رختخواب لحاف را روی سرم کشیدم، غلت زدم، رویم را به طرف دیوار کردم، پاهایم را جمع کردم، چشمهایم را بستم و دنبالۀ خیالات را گرفتم. این رشته هائی که سرنوشت تاریک، غم انگیز، مهیب و پر ازکیف مرا تشکیل میداد؛ آنجائی که زندگی با مرگ به هم آمیخته میشود و تصویرهای منحرف شده به وجود می آید؛ میلهای کشته شدۀ دیرین، میلهای محوشده و خفه شده دوباره زنده میشوند و فریاد انتقام میکشند. دراین وقت ازطبیعت و دنیای ظاهری کنده میشدم و حاضر بودم که درجریان ازلی محو و نابود شوم. چندبار با خودم زمزمه کردم: «مرگ… مرگ… کجائی؟».
همین به من تسکین داد و چشمهایم به هم رفت.
چشمهایم که بسته شد دیدم درمیان محمدیه بودم، دار بلندی برپا کرده بودند و پیرمرد خنزرپنزری جلو اطاقم را به چوبۀ دار آویخته بودند. 
چندنفر داروغۀ مست پای دار شراب میخوردند. مادرزنم با صورتِ برافروخته، با صورتی که درموقعِ اوقات تلخی زنم حالا می بینم که رنگ لبش می پرد و چشمهایش گرد و وحشتزده میشود، دست مرا میکشید ازمیان مردم رد میکرد و به میرغضب که لباس سرخ پوشیده بود نشان میداد و میگفت: «این هم دار بزنید».
من هراسان از خواب پریدم، مثل کوره میسوختم، تنم خیس عرق بود و حرارت سوزانی روی گونه هایم شعله ور بود. برای اینکه خودم را ازدست این کابوس برهانم بلند شدم آب خوردم و کمی به سرورویم زدم.
دوباره خوابیدم ولی خواب به چشمم نمی آمد.
در سایه روشن اطاق به کوزۀ آب که روی رف بود خیره شده بودم. به نظرم آمد تا مدتی که کوزه روی رف است خوابم نخواهد برد.
یکجور ترس بیجا برایم تولید شده بودکه کوزه خواهد افتاد، بلند شدم که جای کوزه را محفوظ کنم، ولی به واسطۀ تحریک مجهولی که خودم ملتفت نبودم دستم را عمدا به کوزه خورد، کوزه افتاد و شکست.
بالاخره پلکهای چشمم را به هم فشار دادم، اما به خیالم رسید که دایه ام بلند شده به من نگاه میکند. مشتهای خود را زیر لحاف گره کردم، اما هیچ اتفاق فوق العاده ای رخ نداده بود. درحالت اغما صدای درِ کوچه را شنیدم، صدای پای دایه ام را شنیدم که نعلینش به زمین میکشید و رفت نان و پنیر را گرفت.
بعد صدای دوردست فروشنده ای آمد که میخواند «صَفرابُره شاتوت… .»
نه، زندگی مثل معمول، خسته کننده شروع شده بود. روشنائی زیادتر میشد، چشمهایم را که باز کردم یک تکه از انعکاس آفتاب روی سطح آب حوض که از دریچۀ اطاقم به سقف افتاده بود میلرزید.
بنظرم آمد خواب دیشب آنقدر دور و محو شده بود مثل اینکه چند سال قبل وقتی بچه بودم دیده ام.
دایه ام چاشت مرا آورده، مثل این بود که صورت دایه ام روی یک آینۀ دق منعکس شده باشد، آنقدر کشیده و لاغر بنظرم جلوه کرد، بشکل باور نکردنی مضحکی درآمده بود. انگاری که وزن سنگینی صورتش را پایین کشیده بود.
با اینکه ننه جون میدانست دود غلیان برایم بد است باز هم در اطاقم غلیان میکشید. اصلا تا غلیان نمیکشید سر دماغ نمی آمد. از بس که دایه ام از خانه اش از عروسش و پسرش برایم حرف زده بود، مرا هم با کیفهای شهوتی خودش شریک کرده بود.
چقدر احمقانه است! گاهی بیجهت به فکر زندگی اشخاص خانۀ دایه ام می افتادم؛ ولی نمیدانم چرا هرجور زندگی و خوشی دیگران دلم را به هم میزند — در صورتی که میدانستم زندگی من تمام شده و بطرز دردناکی آهسته خاموش میشود!
به من چه ربطی داشت که فکرم را متوجه زندگی احمقها و رجاله ها بکنم که سالم بودند، خوب میخوردند، خوب میخوابیدند و خوب جماع میکردند و هرگز ذره ای از دردهای مرا حس نکرده بودند و بالهای مرگ هردقیقه به سر و صورتشان ساییده نشده بود؟
ننه جون مثل بچه ها با من رفتار میکرد. میخواست همه جای مرا ببیند. من هنوز از زنم رودرواسی داشتم. وارد اطاقم که میشدم روی خلط خودم را که در لگن انداخته بودم می پوشاندم. موی سروریشم را شانه میکردم. شبکلاهم را مرتب میکردم.
ولی پیش دایه ام هیچ جور رودرواسی نداشتم. چرا این زن که هیچ رابطه ای با من نداشت خودش را آنقدر داخل زندگی من کرده بود. یادم است درهمین اطاق، روی آب انبار، زمستانها کرسی میگذاشتند. من و دایه ام با همین لکانه دور کرسی میخوابیدیم.
تاریک روشنْ چشمهایم بازمیشد نقش روی پردۀ گلدوزی که جلو در آویزان بود درمقابل چشمم جان میگرفت؛ چه پردۀ عجیب ترسناکی بود؟ رویش یک پیرمرد قوزکرده شبیه جوکیان هند شالمه بسته زیر یک درخت سرو نشسته بود و سازی شبیه سه تار دردست داشت ویک دختر جوان خوشگل مانند بوگام داسی رقاصه بتکده های هند دستهایش را زنجیر کرده بود و مثل این بود که مجبور است جلو پیرمرد برقصد!
پیش خودم تصور میکردم شاید این پیرمرد را هم دریک سیاهچال با یک مارناگ انداخته بودند که به این شکل درآمده بود و موهای سروریشش سفید شده بود.
از این پرده های زردوزی هندی بود که شاید پدر یا عمویم از ممالک دور فرستاده بودند. به این شکل که زیاد دقیق میشدم میترسیدم.
دایه ام را خواب آلود بیدار میکردم، او با نفس بدبو و موهای خشن سیاهش که به صورتم مالیده میشد مرا به خودش میچسبانید.
صبح که چشمم باز شد او به همان شکل در نظرم جلوه کرد. فقط خطهای صورتش گودتر و سخ تتر شده بود.
اغلب برا ی فراموشی، برا ی فرار از خودم، ایام بچگی خودم را به یاد می آورم. برای اینکه خودم را در حال قبل از ناخوشی حس بکنم؛ حس بکنم که سالمم؛ هنوز حس میکردم که بچه هستم و برای مرگم، برای معدوم شدنم یک نفس دومی بود که به حال من ترحم می آورد، به حال این بچه ای که خواهد مرد.
در مواقع ترسناک زندگی خودم همینکه صورت آرام دایه ام را میدیدم، صورت رنگ پریده، چشمهای گود و بیحرکت و کدر و پره های نازک بینی و پیشانی استخوانی پهن او را که میدیدم، یادگارهای آنوقت درمن بیدار میشد.
شاید امواج مرموزی ازاو تراوش میکرد که باعث تسکین من میشد. یک خال گوشتی روی شقیقه اش بود که رویش مو درآورده بود. گویا فقط امروز متوجه خال او شدم، پیشتر که بصورتش نگاه میکردم اینطور دقیق نمیشدم.
اگر چه ننه جون ظاهرا تغییر کرده بود ولی افکارش به حال خود باقی مانده بود. فقط به زندگی بیشتر اظهار علاقه میکرد و از مرگ میترسید. مگسهائی که اول پائیز به اطاق پناه می آوردند. اما زندگی من در هرروز و هردقیقه عوض میشد.
به نظرم می آمد که طول زمان و تغییراتی که ممکن بود آدمها در چندین سال انجام بکنند برای من این سرعت سیر و جریان هزاران بار مضاعف و تندتر شده بود. در صورتی که خوشی آن بطور معکوس بطرف صفر میرفت و شاید از صفر هم تجاوز میکر.
کسانی هستند که از بیست سالگی شروع به جان کندن میکنند در صورتیکه بسیاری ازمردم فقط درهنگام مرگشان خیلی آرام وآهسته مثل پیه سوزی که روغنش تمام بشود خاموش میشوند.
ظهر که دایه ام ناهارم را آورد من زدم زیر کاسۀ آش، فریاد کشیدم، با تمام قوایم فریاد کشیدم. همۀ اهل خانه آمدند جلو اطاقم جمع شدند. آن لکاته هم آمد و زود رد شد. به شکمش نگاه کردم، بالا آمده بود. نه، هنوز نزائیده بود. رفتند حکیم باشی را خبر کردند. من پیش خودم کیف میکردم که اقلا این احمقها را به زحمت انداخته ام.
حکیم باشی با سه قبضه ریش آمد، دستور داد که من تریاک بکشم. چه داروی گرانبهائی برای زندگی دردناک من بود!
وقتی که تریاک میکشیدم افکارم بزرگ، لطیف، افسو نآمیز و پرّان میشد، در محیط دیگری ورای دنیای معمولی سیر وسیاحت میکردم، خیالات و افکارم از قید ثقیل و سنگینی چیزهایی زمینی آزاد میشد و به سوی سپهر آرام و خاموشی پرواز میکرد، مثل اینکه مرا روی بالهای ش بپرۀ طلائی گذاشته بودند و در یک دنیای تهی و درخشان که به هیچ مانعی برنمیخورد گردش میکردم.
به قدری این تأثیر عمیق و پرکیف بود که از مرگ هم کیفش بیشتر بود.
از پای منقل که بلند شدم رفتم دریچۀ رو به حیاطمان، دیدم دایه ام جلو آفتاب نشسته بود سبزی پاک میکرد. شنیدم به عروسش گفت: «همه مون دل ضعفه شدیم؛ کاشکی خدا بکشدش راحتش کنه».
گویا حکیم باشی به آنها گفته بود که من خوب نمیشوم. اما من هیچ تعجبی نکردم. چقدر این مردم احمق هستند! همینکه یک ساعت بعد برایم جوشانده آورد چشمانش از زور گریه سرخ شده بود و باد کرده بود. اما روبروی من زورکی لبخند زد. جلو من بازی درمی آوردند، آ نهم چقدر ناشی؟ به خیالشان من خودم نمیدانستم!
ولی چرا این زن به من اظهار علاقه میکرد؟ چرا خودش را شریک درد من میدانست؟
یکروز به او پول داده بودند و پستانهای ورچروکیدۀ سیاهش را مثل دولچه توی لپ من چپانیده بود.
کاش خوره به پستانهایش افتاده بود! حالا که پستانهایش را میدیدم عقم مینشست که آنوقت با اشتهای هرچه تمامتر شیرۀ زندگی او را میمکیدم و حرارت تنمان در هم داخل میشده. او تمام تن مرا دستمالی میکرده، و برای همین بود که حالا هم با جسارت مخصوصی که ممکن است یک زن بی شوهر داشته باشد نسبت به من رفتار میکرد.
به همان چشم بچگی به من نگاه میکرد، چون یک وقتی مرا لب چاهک سرپا میگرفته.
کی میداند شاید با من طبق هم میزده مثل خواهرخوانده ای که زنها برای خودشان انتخاب میکنند. حالاهم با چه کنجکاوی و دقتی مرا زیرورو و به قول خودش تروخشک میکرد.
اگر زنم، آن لکاته به من رسیدگی میکرد، من هرگز ننه جون را به خودم راه نمیدادم، چون پیش خودم گمان میکردم دایرۀ فکر و حس زیبائی زنم بیش از دایه ام بود و یا اینکه فقط شهوت این حس شرم و حیا را برای من تولید کرده بود.
از این جهت پیش دایه ام کمتر رودرواسی داشتم و فقط او بود که به من رسیدگی میکرد.
لابد دایه ام معتقد بود که تقدیر اینطور بوده، ستار هاش این بوده.
به علاوه او از ناخوشی من سوء استفاده میکرد و همۀ درددلهای خانوادگی، تفریحات، جنگ و جدالها و روح سادۀ موذی و گدامنش خودش را برای من شرح میداد و دل پری که از عروسش داشت مثل اینکه هووی اوست و از عشق و شهوت پسرش نسبت به او دزدیده بود، با چه کینه ای نقل میکرد! باید عروسش خوشگل باشد! من از دریچۀ روبه حیاط او را دیده ام، چشمهای میشی، موی بور و دماغ کوچک قلمی داشت.
دایه ام گاهی از معجزات انبیاء برایم صحبت میکرد، به خیال خودش میخواست مرا به این وسیله تسلیت بدهد. ولی من به فکر پست و حماقت او حسرت می بردم.
گاهی برایم خبرچینی میکرد، مثلا چندروز پیش به من گفت که دخترم — یعنی آن لکاته — به ساعت خوبْ پیرهن قیامت برای بچه میدوخته، برای بچۀ خودش. بعد مثل اینکه او هم میدانست به من دلداری داد.
گاهی میرود برایم از در و همسایه دوادرمان می آورد، پیش جادوگر، فالگیر و جام زن میرود، سر کتاب باز میکند و راجع به من با آنها مشورت میکند. چهارشنبه آخر سال رفته بود فالگوش، یک کاسه آورد که درآن پیاز، برنج و روغن خرا بشده بود.
گفت اینها را به نیت سلامتی من گدائی کرده و همه این گند و کثافتها را دزدکی به خورد من میداد.
فاصله به فاصله هم جوشانده های حکیم باشی را به ناف من می بست — همان جوشانده های بی پیری که برایم تجویز کرده بود: پر زوفا، رب سوس، کافور، پر سیاوشان، بابونه، روغن غاز، تخم کتان، تخم صنوبر، نشاسته، خاکه شیر و هزارجور مزخرفات دیگر. …
چندروز پیش یک کتاب دعا برایم آورده بود که رویش یک وجب خاک نشسته بود. نه تنها کتاب دعا بلکه هیچ جور کتاب و نوشته و افکار رجاله ها به درد من نمیخورد.
چه احتیاجی به دروغ و دونگهای آنها داشتم؟ آیا من خودم نتیجۀ یک رشته نسلهای گذشته نبودم و تجربیات موروثی آنها در من باقی نبود؟ آیا گذشته در خود من نبود؟
ولی هیچ وقت نه مسجد و نه صدای اذان و نه وضو و نه اخ و تف انداختن و دولا راست شدن در مقابل یک قادر متعال و صاحب اختیار مطلق که باید به زبان عربی با او اختلاط کرد در من تأثیری نداشته است.
اگرچه سابق براین وقتی سلامت بودم چندبار اجبارا به مسجد رفته ام و سعی میکردم که قلب خود را با سایر مردم جور و هم آهنگ بکنم. اما چشمم روی کاشیهای لعابی و نقش و نگار دیوار مسجد که مرا در خوابهای گوارا می برد و بی اختیار به این وسیله راه گریزی برای خودم پیدا میکردم خیره میشد.
در موقع دعا کردن چشمهای خودم را می بستم و کف دستم را جلو صورتم میگرفتم. دراین شبی که برای خودم ایجاد کرده بودم مثل لغاتی که بدون مسئولیت فکری درخواب تکرار میکنند من دعا میخواندم.
ولی تلفظ این کلمات از ته دل نبود، چون من بیشتر خوشم می آمد با یک نفر دوست یا آشنا حرف بزنم تا با خدا — با قادر متعال! چون خدا ازسر من زیاد بود.
زمانی که در یک رختخواب گرم و نمناک خوابیده بودم همۀ این مسائل برایم به اندازۀ جوی ارزش نداشت؛ و دراین موقع نمیخواستم بدانم که حقیقتا خدائی وجود دارد یا اینکه فقط مظهر فرمانروایان روی زمین است که برای استحکام مقام الوهیت و چاپیدن رعایای خود تصور کرده اند، تصویر روی زمین را به آسمان منعکس کرده اند! فقط میخواستم بدانم که شب را به صبح میرسانم یا نه؟
حس میکردم در مقابل مرگ، مذهب و ایمان و اعتقاد چقدر سست و بچگانه و تقریبا یکجور تفریح برای اشخاص تندرست و خوشبخت بود! در مقابل حقیقت وحشتناک مرگ و حالات جانگدازی که طی میکردم آنچه را جع به کیفر و پاداش روح و روز رستاخیز به من تلقین کرده بودند یک فریب بیمزه شده بود، و دعاهائی که به من یاد داده بودند در مقابل ترس از مرگ هیچ تأثیری نداشت.
نه، ترس از مرگ گریبان مرا ول نمیکرد. کسانی که درد نکشیده اند این کلمات را نمیفهمند. به قدری حس زندگی درمن زیاد شده بود که کوچکترین لحظۀ خوشی جبران ساعتهای دراز خفقان و اضطراب را میکرد.
میدیدم که درد و رنج وجود دارد ولی خالی از هرگونه مفهوم و معنی بود. من میان رجاله ها یک نژاد مجهول و ناشناس شده بودم، بطوری که فراموش کرده بودم که سابق براین جزو دنیای آنها بوده ام.
چیزی که وحشتناک بود حس میکردم که نه زندۀ زنده هستم و نه مردۀ مرده؛ فقط یک مردۀ متحرک بودم که نه رابطه با دنیای زنده ها داشتم و نه از فراموشی و آسایش مرگ استفاده میکردم.
…………………………………………
سرِ شب ازپای منقل تریاک که بلند شدم از دریچۀ اطاقم به بیرون نگاه کردم؛ یک درخت خشک سیاه با در دکان قصابی که تخته کرده بودند پیدا بود. سایه های تاریک درهم مخلوط شده بودند. حس میکردم که همه چیز تهی و موقت است.
آسمانِ سیاه و قیر اندود مانند چادر کهنۀ سیاهی بود که به وسیلۀ ستاره های بیشمار درخشانْ سوارخ سوراخ شده باشد. درهمین وقت صدای اذان بلند شد؛ یک اذان بی موقع بود؛ گویا زنی — شاید آن لکاته — مشغول زائیدن بود، سرِ خشت رفته بود.
صدای نالۀ سگی از لابلای اذان صبح شنیده میشد. من با خودم فکر کردم: «اگر راست است که هرکسی یک ستاره روی آسمان دارد، ستارۀ من باید دور، تاریک و بی معنی باشد! شاید اصلا من ستاره نداشته ام!»
دراین وقت صدای یکدسته گزمۀ مست ازتوی کوچه بلند شد که میگذشتند و شوخی های هرزه با هم میکردند. بعد دستجمعی زدند زیر آواز و خواندند:
<i>«بیابریم تا میخوریم، شراب ملک ری خوریم، حالا نخوریم کی خوریم؟»</i>
من هراسان خودم را کنار کشیدم، آواز آنها درهوا بطور مخصوصی می پیچید، کم کم صدایشان دور و خفه شد. نه، آنها با من کاری نداشتند، آنها نمیدانستند. …
دوباره سکوت و تاریکی همه جا را فرا گرفت. من پیه سوز اطاقم را روشن نکردم؛ خوشم آمد که در تاریکی بنشینم. تاریکی، این مادۀ غلیظ سیال که در همه جا و در همه چیز تراوش میکند، من به آن خو گرفته بودم.
درتاریکی بودکه افکار گم شده، ترسهای فراموش شده، افکار مهیب باورنکردنی که نمیدانستم در کدام گوشۀ مغزم پنهان شده بود، همه از سر نو جان میگرفت، راه م یافتاد و به من دهن کجی میکرد. کنج اطاق، پشت پرده، کنار در، پر از این افکار و هیکلهای بی شکل و تهدیدکننده بود.
آنجا کنار پرده یک هیکل ترسناک نشسته بود، تکان نمیخورد، نه غمناک بود و نه خوشحال، هردفعه که برمیگشتم توی تخم چشمم نگاه میکرد. با صورت او آشنا بودم، مثل این بود که در بچگی همین صورت را دیده بودم.
یکروز سیزده به در بود، کنار نهر سورن، من با بچه ها سرمامک بازی میکردم، همین صورت به نظرم آمده بود که با صورتهای معمولی دیگر که قد کوتاه و مضحک و ب یخطر داشتند، به من ظاهر شده بود، صورتش شبیه همین مرد قصاب روبروی دریچۀ اطاقم بود.
گویا این شخص در زندگی من دخالت داشته است و اورا زیاد دیده بودم! گویا این سایۀ همزاد من بود و در دایرۀ محدود زندگی من واقع شده بود. …
همینکه بلند شدم پیه سوز را روشن بکنم آن هیکل هم خودبخود محو و ناپدید شد. رفتم جلوی آینه به صورت خودم دقیق شدم، تصویری که نقش بست به نظرم بیگانه آمد. باورنکردنی و ترسناک بود. عکس من قویتر از خودم شده بود و من مثل تصویر روی آینه شده بودم. به نظرم آمد نمیتوانم تنها با خودم در یک اطاق بمانم.
میترسیدم اگر فرار بکنم او دنبالم کند، مثل دو گربه که برای مبارزه روبرو میشوند. اما دستم را بلند کردم، جلو چشمم گرفتم تا در چالۀ کف دستم شب جاودانی را تولید بکنم. اغلب حالت وحشت برایم کیف و مستی مخصوصی داشت بطوری که سرم گیج میرفت وزانوهایم سست میشد و میخواستم قی بکنم.
ناگهان ملتفت شدم که روی پاهایم ایستاده بودم. این مسئله برایم غریب بود، معجز بود. چطور من میتوانستم روی پاهایم ایستاده باشم؟ به نظرم آمد اگر یکی از پاهایم را تکان میدادم تعادلم ازدست میرفت، یکنوع حالت سرگیجه برایم پیدا شده بود. زمین و موجوداتش بی اندازه ازمن دور شده بودند.
به طور مبهمی آرزوی زمین لرزه یا یک صاعقۀ آسمانی میکردم برای اینکه بتوانم مجددا در دنیای آرام و روشنی به دنیا بیایم.
وقتی که خواستم در رختخوابم بروم چند بار با خودم گفتم: «مرگ … مرگ»….
لبهایم بسته بود، ولی از صدای خودم ترسیدم. اصلا جرات سابق از من رفته بود، مثل مگسهایی شده بودم که اول پائیز به اطاق هجوم می آوردند، مگسهایی خشکیده و بیجان که از صدای وِزوِزِ بال خودشان میترسند.
مدتی بیحرکت یک گله دیوار کز میکنند، همینکه پی می برند که زنده هستند خودشان را بی محابا به در و دیوار میزنند و مردۀ آنها در اطراف اطاق می افتد.
پلکهای چشمم که پایین می آمد یک دنیای محو جلوم نقش می بست؛ یک دنیایی که همه اش را خودم ایجاد کرده بودم و با افکار و مشاهداتم وفق میداد؛ در هرصورت خیلی حقیق یتر و طبیعی تر از دنیای بیداریم بود؛ مثل اینکه هیچ مانع و عایقی در جلو فکر و تصورم وجود نداشت؛ زمان و مکان تأثیر خود را از دست میدادند.
این حس شهوت کشته شده که خواب زاییدۀ آن بود زاییدۀ احتیاجات نهایی من بود، اشکال و اتفاقات باورنکردنی ولی طبیعی جلو من مجسم میکرد؛ و بعد از آنکه بیدار میشدم در همان دقیقه هنوز به وجود خودم شک داشتم، از زمان و مکان خودم بیخبر بودم؛ گویا خوابهایی که میدیدم هم هاش را خودم درست کرده بودم و تعبیر حقیقی آ نرا میدانسته ام.
از شب خیلی گذشته بود که خوابم برد. ناگهان دیدم در کوچه های شهر ناشناسی که خانه های عجیب و غریب به اشکال هندسی، منشور، مخروطی، مکعب با دریچه های کوتاه و تاریک داشت و به در و دیوار آنها بتۀ نیلوفر پیچیده بود، آزادانه گردش میکردم و به راحتی نفس میکشیدم.
 ولی مردم این شهر به مرگ غریبی مرده بودند. همه سرجای خودشان خشک شده بودند، دو چکه خون از دهنشان تا روی لباسشان پایین آمده بود. به هرکسی دست میزدم سرش کنده میشد م یافتاد.
جلو یک دکان قصابی رسیدم، دیدم مردی شبیه پیرمرد خنزرپنزری جلو خانه مان شال گردن بسته بود و یک گزلیک دردستش بود و با چشمهای سرخ مثل اینکه پلک آنها را بریده بودند به من خیره نگاه میکرد.
خواستم گزلیک را از دستش بگیرم، سرش کنده شد به زمین افتاد. من از شدت ترس پا گذاشتم به فرار. در کوچه ها میدویدم؛ هرکسی را میدیدم سرجای خودش خشک شده بود. میترسیدم پشت سرم را نگاه بکنم.
جلو خانه پدرِزنم که رسیدم برادرِزنم — برادرِ کوچک آن لکاته — روی سکو نشسته بود؛ دست کردم از جیبم دوتا کلوچه درآوردم، خواستم به دستش بدهم ولی همینکه او را لمس کردم سرش کنده شد به زمین افتاد. من فریاد کشیدم و بیدار شدم.
هوا هنوز تاریک روشن بود، خفقان قلب داشتم، به نظرم آمد که سقف روی سرم سنگینی میکرد، دیوارها بی اندازه ضخیم شده بود و سینه ام میخواست بترکد. دید چشمم کدر شده بود.
مدتی به حال وحشت زده به تیرهای اطاق خیره شده بودم، آنها را میشمردم و دوباره از سرِ نو شروع میکردم.
همینکه چشمم را به هم فشار دادم صدایی درآمد. ننه جون آمده بود اطاقم را جارو بزند، چاشت مرا گذاشته بود در اطاق بالاخانه، من رفتم بالاخانه جلو ارسی نشستم، ازآن بالا پیرمرد خنزرپنزری جلو اطاقم پیدا نبود، فقط از ضلع چپ، مرد قصاب را میدیدم، ولی حرکات او که از دریچۀ اطاقم ترسناک، سنگین، سنجیده به نظرم می آمد از این بالا مضحک و بیچاره جلوه میکرد، مثل چیزی که این مرد نباید کارش قصابی بوده باشد و بازی درآورده بود.
یابوهای سیاه لاغر را که دوطرفشان دوتا لشِ گوسفند آویزان بود و سرفه های خشک و عمیق میکردند آوردند. مرد قصاب دست چربش را به سبیلش کشید، نگاه خریداری به گوسفندها انداخت و دوتا از آنها را به زحمت برد و به چنگک دکانش آویخت. روی ران گوسفندها را نوازش میکرد.
لابد دیشب هم که دست به تن زنش میمالید یاد گوسفندها م یافتاد و فکر میکرد که اگر زنش را میکشت چقدر پول عایدش میشد!
جارو که تمام شد به اطاقم برگشتم ویک تصمیم گرفتم — تصمیم وحشتناک: رفتم در پستوی اطاقم گزلیک دسته استخوانی را که داشتم از توی مِجری درآوردم، با دامن قبایم تیغۀ آنرا پاک کردم و زیر متکایم گذاشتم. این تصمیم را از قدیم گرفته بودم.
ولی نمیدانستم چه درحرکات مرد قصاب بود وقتی که ران گوسفندها را تکه تکه میبریدند، وزن میکرد، بعد نگاه تحسی نآمیز میکرد که من هم بی اختیار حس کردم که میخواستم از او تقلید بکنم. لازم داشتم که این کیف را بکنم.
از دریچۀ اطاقم میان ابرها یک سوراخ کاملا آبی عمیق روی آسمان پیدا بود. به نظرم آمد برای اینکه بتوانم به آنجا برسم باید از یک نردبان خیلی بلند بالا بروم.
روی کرانۀ آسمان را ابرهای زرد غلیظ مرگ آلود گرفته بود، به طوری که روی همۀ شهر سنگینی میکرد.
یک هوای وحشتناک و پر از کیف بود. نمیدانم چرا من به طرف زمین خم میشدم! همیشه در این هوا به فکر مرگ م یافتادم.
ولی حالا که مرگ با صورت خونین و دستهای استخوانی بیخ گلویم را گرفته بود، حالا فقط تصمیم گرفته بودم که این لکاته را هم با خودم ببرم تا بعد از من نگوید «خدا بیامرزدش، راحت شد!»
در این وقت از جلو دریچۀ اطاقم یک تابوت م یبردند که رویش را پارچۀ سیاه کشیده بودند و بالای تابوت شمع روشن کرده بودند. صدای «لااله الاالله» مرا متوجه کرد. همۀ کاسب کارها و رهگذران از راه خودشان برمیگشتند و هفت قدم دنبال تابوت میرفتند.
حتی مرد قصاب هم آمد برای ثواب هفت قدم دنبال تابوت رفت و به دکانش برگشت. ولی پیرمردِ بساطی از سرِ سفرۀ خودش جُم نخورد. همۀ مردم چه صورت جدی به خودشان گرفته بودند! شاید یاد فلسفۀ مرگ و آن دنیا افتاده بودند! دایه ام که برایم جوشانده آورد دیدم اخمش درهم بود، دانه های تسبیح بزرگی که دستش بود می انداخت و با خودش ذکر میکرد.
بعد، نمازش را آمد پشت در اطاق من به کمرش زد و بلندبلند تلاوت میکرد «اللهم، اللهم … .»
مثل اینکه من مأمور آمرزش زنده ها بودم! ولی تمام این مسخره بازیها در من هیچ تاثیری نداشت. برعکس کیف میکردم که رجّاله ها هم اگرچه موقتی و دروغی اما اقلا چندثانیه عوالم مرا طی میکردند.
آیا اطاق من یک تابوت نبود؟ رختخوابم سردتر و تاریکتر از گور نبود؟ رختخوابی که همیشه افتاده بود و مرا دعوت به خوابیدن میکرد. چندین بار این فکر برایم آمده بود که در تابوت هستم. شبها به نظم اطاقم کوچک میشد و مرا فشار میدا.
آیا درگور همین احساس را نمیکنند؟ آیا کسی ازاحساسات بعد ازمرگ خبر دارد؟
اگرچه خون در بدن می ایستد و بعد از یک شبانه روز بعضی از اعضای بدن شروع به تحزیه شدن میکنند ولی تا مدتی بعد ازمرگ موی سرو ناخن میروید. آیا احساسات و کر هم بعد از ایستادنِ قلب ازبین میروند و یا تامدتی از باقیماندۀ خونی که در عروق کوچک هست زندگی مبهمی را دنبال میکنند؟
حس مرگ خودش ترسناک است چه برسد به آنکه حس بکنند که مرده اند! پیرهائی هستند که با لبخند میمیرند، مثل اینکه به خواب میروند، و یا پیه سوزی که خاموش میشود. اما یک نفر جوانِ قوی که ناگهام میمیرد و همۀ قوای بدنش تا مدتی برضد مرگ میجنگد چه احساسی خواهد داشت؟
بارها به فکر مرگ و تجزیۀ ذرات تنم افتاده بودم، به طوری که این فکر مرا نمیترسانید، برعکس آرزوی حقیقی میکردم که نیست و نابود بشوم. ازتنهاچیزی که میترسیدم این بود که ذرات تنم درذرات تن رجاله ها برود.
این فکر برایم تحمل ناپذیر بود. گاهی دلم میخواست بعد ازمرگ دستهای دراز با انگشتان بلند حساسی داشتم تا همۀ ذراتِ تن خودم را به دقت جمع آوری میکردم و دودستی نگاه میداشتم تا ذرات تن من که مال من هستند در تنِ رجاله ها نروند. گاهی فکر میکردم آنچه را که میدیدم، کسانیکه دم مرگ هستند آنها هم میدیدند.
اضطراب و هول وهراس و میل زندگی درمن فروکش کرده بود؛ از دور ریختن عقایدی که به من تلقین شده بود آرامش مخصوصی درخودم حس میکردم. تنها چیزی که از من دلجوئی میکرد امید نیستیِ پس از مرگ بود.
فکر زندگی دوباره مرا میترسانید و خسته میکرد. من هنوز به این دنیائی که در آن زندگی میکردم انس نگرفته بودم، دنیای دیگر به چه دردِ من میخورد؟ حس میکردم که این دنیا برای من نبود، برای یکدسته آدمهای بیحیا، پررو، گدامنش، معلومات فروش، چاروادار و چشم و دل گرسنه بود؛ برای کسانی که به فراخور دنیا آفریده شده بودند و از زورمندان زمین و آسمان مثل سگ گرسنۀ جلو دکان قصابی که برای یک تکه لثه دُم میجنباند، گدائی میکردند و تملق میگفتند.
فکر زندگیِ دوباره مرا میترسانید و خسته میکرد. نه، من احتیاجی به دیدنِ اینهمه دنیاهای قی آور و اینهمه قیافه های نکبت بار نداشتم. مگر خدا آنقدر ندیده بدیده بود که دنیاهای خودش را بچشم من بکشد؟
اما من تعریف دروغی نمیتوانم بکنم و در صورتی که دنیای جدیدی را باید طی کرد، آرزومند بودم که فکر و احساسات کرخت و کندشده میداشتم؛ بدون زحمت نفس میکشیدم؛ و بی آنکه احساس خستگی کنم، میتوانستم در سایۀ ستونهای یک معبد لینگم برای خودم زندگی را به سر ببرم. پرسه میزدم بطوری که آفتاب چشمم را نمیزد، حرف مردم و صدای زندگی گوشم را میخراشید.
…………………………………………
هر چه بیشتر در خودم فرومیرفتم، مثل جانورانی که زمستان در یک سوراخ پنهان میشوند، صدای دیگران را با گوشم میشنیدم و صدای خودم را در گلویم میشنیدم.
تنهایی و انزوائی که پشت سرم پنهان شده بود مانند شبهای ازلی غلیظ و متراکم بود، شبهائی که تاریکی چسبنده، غلیظ و مسری دارند و منتظرند روی سر شهرهای خلوت که پر از خوابهای شهوت و کینه است فرود بیایند.
ولی من در مقابل این گلوئی که برای خودم بودم بیش از یکنوع اثبات مطلق و مجنون چیز دیگری نبودم.
فشاری که در موقع تولیدمثلْ دونفر را برای دفع تنهایی به هم میچسباند در نتیجۀ همین جنبۀ جنون آمیز است که در هرکس وجود دارد و با تأسفی آمیخته است که آهسته به سوی عمق مرگ متمایل میشود.…
تنها مرگ است که دروغ نمیگوید!
حضور مرگ همۀ موهومات را نیست و نابود میکند. ما بچۀ مرگ هستیم و مرگ است که ما را از فریبهای زندگی نجات میدهد، و درته زندگیْ اوست که ما را صدا میزند و به سوی خودش میخواند.
در سنهائی که ما هنوز زبان مردم را نمیفهمیم اگر گاهی در میان بازی مکث میکنیم، برای این است که صدای مرگ را بشنویم. و درتمام مدت زندگیْ مرگ است که به ما اشاره میکند. آیا برای کسی اتفاق نیفتاده که ناگهان و بدون دلیل به فکر فروبرود و به قدری در فکر غوطه ور بشود که از زمان و مکان خودش بیخبر بشود و نداند که فکر چه چیز را میکند؟
آنوقت بعد باید کوشش بکند برای اینکه به وضعیت و دنیای ظاهری خودش دوباره آگاه و آشنا بشود. این صدای مرگ است.
دراین رختخوابِ نمناکی که بوی عرق گرفته بود وقت یکه پلکهای چشمم سنگین میشد ومیخواستم خودم را تسلیم نیست یوشب جاودانی بکنم همۀ یادبودهای گمشده و ترسهای فراموش شده ام ازسرِ نو جان میگرفت — ترس اینکه پرهای متکا تیغۀ خنجر بشود؛ دگمۀ ستره ام بی اندازه بزرگ به اندازۀ سنگ آسیا بشود؛ ترس اینکه تکه نان لواشی که به زمین م یافتد مثل شیشه بشکند؛ دلواپسی اینکه اگر خوابم ببرد روغن پیه سوز به زمین بریزد و شهر آتش بگیرد؛
وسواس اینکه پاهای سگ جلو دکان قصابی مثل سم اسب صدا بدهد؛ دلهرۀ اینکه پیرمرد خنزرپنزری جلو بساطش به خنده بیفتد — آنقدر بخندد که جلو صدای خودش را نتوند بگیرد —؛ ترس اینکه کرم توی پاشویۀ حوض خانه مان مار هندی بشود؛ ترس اینکه رختخوابم سنگ قبر بشود و به وسیلۀ لولا دور خودش بلغزد مرا مدفون بکند و دندانهای مرمر به هم قفل بشود؛
هول و هراس اینکه صدایم ببرد و هرچه فریاد بزنم کسی به دادم نرسد. …
من آرزو میکردم که بچگی خودم را بیاد بیاورم، اما وقتی که می آمد و آنرا حس میکردم مثل همان ایام سخت و دردناک بود! سرفه هائی که صدای سرفۀ یابوهای سیاه لاغر جلو دکان قصابی را میداد، اجبار انداختن خلط و ترس اینکه مبادا لکۀ خون درآن پیدا بشود — خون این مادۀ سیال ولرم و شورمزه که از تهِ بدن بیرون می آید که شیرۀ زندگی است و ناچار باید قی کرد؛
و تهدید دائمیِ مرگکه همۀ افکار او را بدون امید برگشت لگدمال میکند و میگذرد بدون بیم و هراس نبود.
زندگی با خونسردی و بی اعتنائی صورتک هرکسی را به خودش ظاهر میسازد؛ گویا هرکسی چندین صورت با خودش دارد!
بعضیها فقط یکی ازاین صورتکها را دائما استعمال میکنند که طبیعتا چرک میشود و چین و چروک میخورد. این دسته صرفه جو هستند.
دستۀ دیگر صورتکهای خودشان را برای زاد و رود خودشان نگه میدارند؛ و بعضی دیگر پیوسته صورتشان را تغییر میدهند ولی همینکه پا به سن گذاشتند میفهمند که این آخرین صورتک آنها بوده و به زودی مستعمل و خراب میشود؛ آنوقت صورت حقیقی آنها ازپشت صورتک آخری بیرون می آید.
نمیدانم دیوارهای اطاقم چه تأثیر زهرآلودی با خودش داشت که افکار مرا مسموم میکرد! من حتم داشتم که پیش از مرگْ یکنفر دیوانۀ زنجیری دراین اطاق بوده؛ نه تنها دیوارهای اطاقم بلکه منظرۀ بیرون، آن مرد قصاب، پیرمرد خنزرپنزری، دایه ام، آن لکاته، و همۀ کسانی که میدیدم و همچنین کاسۀ آشی که تویش آشِ جو میخوردم، و لباسهائی که تنم بود، همۀ اینها دست به یکی کرده بودند برای این افکار را درمن تولید بکنند.
چند شب پیش همینکه در شاهنشین حمام لباسهایم را کندم افکارم عوض شد.
استاد حمامی که آب روی سرم میریخت مثل این بود که افکار سیاهم شسته میشد.
در حمام سایۀ خودم را بردیوار خیسِ عرق کرده دیدم. دیدم من همانقدر نازک و شکننده بودم که دهسال قبل وقتی که بچه بودم، درست یادم بود سایۀ تنم همینطور روی دیوارِ عرق کردۀ حمام می افتاد.
به تن خودم دقت کردم؛ ران، ساق پا و میان تنم یک حالت شهو تانگیز ناامید داشت.
سایۀ آنها هم مثل دهسال پیش بود — مثل وقتی که بچه بودم. حس کردم که زندگی من همه اش مثل یک سایۀ سرگردان، سایه های لرزان روی دیوارِ حمام بیمعنی و بی مقصد گذشته است؛ ولی دیگران سنگین، محکم و گردن کلفت بودند. لابد سایۀ آنها به دیوار عرق کردۀ حمام پررنگ تر و بزرگتر می افتاد و تا مدتی اثر خودش را باقی میگذاشت. درصورتی که سایۀ من خیلی زود پاک میشد.
سر بینه که لباسم را پوشیدم، حرکات قیافه و افکارم دوباره عوض شد. مثل اینکه در محیط و دنیای جدیدی داخل شده بودم، مثل اینکه در همان دنیائی که از آن متنفر بودم دوباره بدنیا آمده بودم.
در هرصورت زندگی دوباره به دست آورده بودم. چون برایم معجز بود که در خزانۀ حمام مثل یک تکه نمک آب نشده بودم.
* * *
زندگی من بنظرم همانقدر غیر طبیعی، نامعلوم و باور نکردنی می آمد که نقش روی قلمدانی که با آن مشغول نوشتن هستم گویا یکنفر نقاش مجنون، وسواسی روی جلد این قلمدان را کشیده. اغلب به این نقش که نگاه میکنم مثل این است که بنظرم آشنا می آید. شاید برای همین نقش است. …
شاید همین نقش مرا وادار به نوشتن میکند. یک درخت سرو کشیده شده که زیرش پیرمردی قوزکرده شبیه جوکیان هندوستان چمباتمه زده، عبا به خودش پیچیده و دور سرش شالمه بسته به حالت تعجب انگشت سبابۀ دست چپش را به دهنش گذاشته؛ رو به روی او دختری با لباس سیاه بلند و با حالت غیرطبیعی، شاید یک بوگام داسی است، جلو او میرقصد، یک گل نیلوفر هم به دستش گرفته و میان آنها یک جوی آبْ فاصله است.
* * *
پای بساط تریاک همۀ افکار تاریکم را میان دود لطیف آسمانی پراکنده کردم. در این وقت جسمم فکر میکرد، جسمم خواب میدید، میلغزید و مثل اینکه از ثقل و کثافت هوا آزاد شده در دنیای مجهولی که پر از رنگها و تصویرهای مجهول بود پرواز میکرد.
تریاکْ روح نباتی، روح بطیءالحرکت نباتی را در کالبد من دمیده بود. من در عالم نباتی سیر میکردم، نبات شده بودم؛ ولی همینطور که جلو منقل و سفرۀ چرمی چرت میزدم و عبا روی کولم بود نمیدانم چرا یاد پیرمرد خنزرپنزری افتادم! او هم همینطور جلو بساطش قوز میکرد و به همین حالتِ من مینشست.
این فکر برایم تولید وحشت کرد. بلند شدم عبا را دور انداختم، رفتم جلو آینه؛ گونه هایم برافروخته، رنگ گوشت جلو قصابی بود؛ ریشم نامرتب ولی یک حالت روحانی و کشنده پیدا کرده بودم؛ چشمهای بیمارم حالت خسته، رنجیده و پچگانه داشت.
مثل اینکه همۀ چیزهای ثقیل زیرزمینی و مردمی درمن آب شده بود!
از صورت خودم خوشم آمد، یکجور کیف شهوتی از خودم میبردم. جلو آینه به خودم میگفتم: «درد تو آنقدر عمیق است که ته چشم گیر کرده، … و اگر گریه بکنی یا اشک از پشت چشمت درمی آید یا اصلا اشک درنمیاید!…»
بعد دوباره میگفتم: «تو احمقی! چرا زودتر شر خودت را نمیکَنی؟ منتظر چه هستی؟ هنوز چه توقعی داری؟ مگر بغلی شرابْ توی پستوی اطاقت نیست؟ یک جرعه بنوش و دِبُرو که رفتی! احمق! تو احمقی!» من با هوا حرف میزدم! 
افکاری که برایم می آمد به هم مربوط نبود. صدای خودم را در گلویم میشنیدم ولی معنی کلمات را نمیفهمیدم.
درسرم این صداها با صداهای دیگر مخلوط میشد؛ مثل وقتی که تب داشتم انگشتهای دستم بزرگتر از معمول به نظر می آمد، پلکهای چشمم سنگینی میکرد، لبهایم کلفت شده بود.
همینکه برگشتم دیدم دایه ام توی چارچوب در ایستاده. من قهقهه خندیدم. صورت دایه ای بیحرکت بود؛ چشمهای بی نورش به من خیره شد ولی بدون تعجب یا خشم و افسردگی بود. عموما حرکتِ احمقانه به خنده می اندازد، ولی خندۀ من عمیقتر ازآن بود.
این احمقیِ بزرگ با آنهمه چیزهای دیگر که در دنیا به آن پی نبرده اند و فهمش دشوار است ارتباط داشت. آنچه که در تهِ تاریکی شبها گم شده است یک حرکت مافوق بشر مرگ بود.
دایه ام منقل را برداشت و باگامهای شمرده بیرون رفت، من عرق روی پیشانی خودم را پاک کردم؛ کف دستهایم لکه های سفید افتاده بود؛ تکیه به دیوار دادم؛ سرِ خودم را به جرز دیوار چسپانیدم مثل اینکه حالم بهتر شد؛ بعد نمیدانم این ترانه را از کجا شنیده بودم! با خودم زمزمه کردم
<i>«بیا بریم تا می خوریم، شراب ملک ری خوریم، حالا نخوریم کی خوریم؟»</i>
همیشه قبل از ظهور بحران به دلم اثر میکرد و اضطراب مخصوصی در من تولید میشد. اضطراب و حالتِ غم انگیزی بود؛ مثل عقده ای که روی دلم جمع شده باشد؛ مثل هوای پیش از طوفان؛ آنوقت دنیای حقیقی از من دور میشد و در دنیای درخشانی زندگی میکردم که به مسافت سنجش ناپذیری با دنیای زمینی فاصله داشت.
در این وقت از خودم میترسیدم، از همه کس میترسیدم، گویا این حالت مربوط به ناخوشی بود. برای این بود که فکرم ضعیف شده بود. دمِ درچۀ اطاقم پیرمردِ خنزرپنزری و قصاب را هم که دیدم ترسیدم. نمیدانم در حرکات و قیافۀ آنها چه چیز ترسناکی بود!
دایه ام یک چیز ترسناک برایم گفت. قسم به پیر و پیغمبر میخورد که دیده است که پیرمرد خنزرپنزر شبها می آید در اطاق زنم؛ و از پشت در شنیده بود که لکاته به او میگفته «شال گردنتو واکن!»
هیچ فکرش را نمیشود کرد! پریروز یا پس پریروز بود وقتی که فریاد زدم و زنم آمده بود لای در اطاقم خودم دیدم، به چشم خودم دیدم که جای دندانهای چرک، زرد و کرم خوردۀ پیرمرد که از لایش آیاتِ عربی بیرون می آمد روی لپ زنم بود.
اصلا چرا این مرد از وقتی که من زن گرفته ام جلو خانۀ ما پیداش شد؟ آیا خاکسترنشین بود؟ خاکسترنشینِ این لکاته شده بود؟
یادم هست همان روز رفتم سر بساط پیرمرد قیمت کوزه اش را پرسیدم. از میان شال گردن دو دندان کرم خورده از لای لبِ شکریش بیرون آمد، خندید، یک خندۀ زنندۀ خشک کرد که مو به تن آدم راست میشد؛ و گفت: «آیا ندیده میخری؟ این کوزه قابلی نداره هان. جوون ببر، خیرشو ببینی».
با لحن مخصوصی گفت: «قابلی نداره خیرشو ببینی». من دست کردم جیبم، دودرهم و چهارپشیز گذاشتم گوشۀ سفره اش، بازهم خندید، یک خندۀ زننده کرد به طوری که مو به تن آدم راست میشد.
من از روز خجالت میخواستم به زمین فروبروم. با دستها جلو صورتم را گرفتم و برگشتم. از همۀ بساط جلو او بوی زنگ زدۀ چیزهای چرک وازده که زندگی آنها را جواب داده بود استشمام میشود.
شاید میخواست چیزهای وازدۀ زندگی را به رخِ مردم بکشد! به مردم نشان بدهد! آیا خودش پیر و وازده نبود؟ اشیای بساطش همه مرده، کثیف و ازکارافتاده بود؛ ولی چه زندگی سمج و چه شکلهای پرمعنی داشت! این اشیای مرده به قدری تأثیر خودشان را درمن گذاشتند که آدمهای زنده نمیتوانستند درمن آنقدر تأثیر بکنند.
ولی ننه جون برایم خبرش را آورده بود، به همه گفته بود «با یک گدای کثیف!» دایه ام گفت رختخواب زنم شپش گذاشته بود و خودش هم به حمام رفته.
سایۀ او به دیوار عرق کردۀ حمام چه جور بوده است؟ لابد یک سایۀ شهوتی که به خودش امیدواری بوده! ولی روی هم رفته این دفعه ازسلیقۀ زنم بدم نیامد؛ چون پیرمردِ خنزرپنزری یک آدمِ معمولیِ لوس و بیمزه مثل این مردهای تخمی که زنهای حشری و احمق را جلب میکنند نبود. این دردها، این قشرهای بدبختی که به سروروی پیرمرد پینه بسته بود و نکبتی که از اطراف او می بارید، شاید هم خودش نمیدانست ولی اورا مانند یک نیمچه خدا نمایش میداد و با آن سفرۀ کثیفی که جلو او بود نماینده و مظهر آفرینش بود.
آری جای دوتا دندان زرد کرم خورده که از لایش آیه های عربی بیرون می آمد روی صورت زنم دیده بودم. همین زن که مرا به خودش راه نمیداد که مرا تحقیر میکرد ولی با وجود همۀ اینها اورا دوست داشتم. با تمام وجود اینکه تا کنون نگذاشته بود یکبار روی لبش را ببوسم!
آفتاب زردی بود، صدای سوزناک نقاره بلند شد، صدای عجز و لابه ای که همۀ خرافات موروثی و ترس از تاریکی را بیدار میکرد. حال بحران، حالی که قبلا به دلم اثر کرده بود و منتظرش بودم آمد. حرارتِ سوزانی سرتاپایم را گرفته بود؛
داشتم خفه میشدم؛ رفتم دررختخواب افتادم و چشمهایم را بستم. ازشدتِ تب مثل این بود که همۀ چیزها بزرگ شده و حاشه برحاشیه پیدا کرده بود. سقف عوض اینکه پائین بیاید بالا رفته بود. لباسهایم تنم را فشار میداد.
بیجهت بلند شدم در رختخوابم نشستم. با خودم زمزمه میکردم: «بیش از این ممکن نیست… تحمل ناپذیر است… ناگهان ساکت شدم. بعد با حالت شمرده و بلند با لحن تمسخرآمیز میگفتم: «بیش ازین…»؛ بعد اضافه میکردم: «من احمقم!»
من به معنی لغاتی که ادا میکردم متوجه نبودم. فقط از ارتعاش صدای خودم در هوا تفریح میکردم. شاید برای رفع تنهائی با سایۀ خودم حرف میزدم!
در این وقت یک چیز باورنکردنی دیدم. در باز شد و آن لکاته آمد. معلوم میشود که گاهی به فکر من می افتد. باز هم جای شکرش باقی است! اوهم میدانست که من زنده هستم و زنج میکشم و آهسته خواهم مرد.
جایش شکرش باقی بود. فقط میخواستم بدانم آیا میدانست که برای خاطر او بود که من میمردم! اگر میدانست آن وقت آسوده و خوشبخت میمردم. آن وقت من خوشبخت ترین مردمام روی زمین بودم.
این لکاته که وارد اطاقم شد افکار بدم فرار کرد. نمیدانم چه اشعه ای از وجودش، از حرکاتش تراوش میکرد که به من تسکین میداد! این دفعه حالش بهتر بود؛ فربه و جاافتاده شده بود؛ ارخلق سنبوسۀ طوسی پوشیده بود؛ زیر ابرویش را برداشته بود، خال گذاشته بود، وسمه کشیده بود، سرخاب و سفیدآب و سرمه استعمال کرده بود.
مختصر با هفت قلم آرایش وارد اطاق من شد. مثل این بود که از زندگی خودش راضی است و بی اختیار انگشت سبابۀ دست چپش را به دهنش گذاشت.
آیا این همان زن لطیف، همان دختر ظریف اثیری بود که لباس سیاه چین خورده می پوشید و کنار نهر سورن با هم سرمامک بازی میکردیم؟ همان دختری که حالت آزاد و بچگانه و موقت داشت و مچ پای شهوت انگیزش اززیر دامن لباسش پیدا بود؟ تا حالا که به او نگاه میکردم درست ملتفت نمیشدم. دراین وقت مثل اینکه پرده ای ازجلو چشمم افتاد! نمیدانم چرا یاد گوسفندهای دمِ دکان قصابی افتادم!
او برایم حکم یک تکه گوشتِ لخم را پیدا کرده بود و خاصیت دل ربائی سابق را به کلی ازدست داده بود.
یک زنِ جاافتادۀ سنگین و رنگین شده بود که به فکر زندگی بود؛ یک زنِ تمام عیار! زنِ من! با ترس و وحشت دیدم که زنم بزرگ و عقل رس شده بود؛ درصورتی که خودم به حالت بچگی مانده بودم.
راستش از صورت او، از چشمهایش خجالت میکشیدم. زنی که به همه کس تن درمیداد الا به من؛ و من فقط خودم را به یادبود موهوم بچگیِ او تسلیت میدادم. آنوقتی که یک صورت سادۀ بچگانه، یک حالت محو گذرنده داشت و هنوز جای دندان پیرمرد خنزریِ سرِ گذر روی صورتش دیده نمیشد. نه، این همانکس نبود.
او به طعنه پرسید که «حالت چطوره؟» من جوابش دادم: «آیا تو آزاد نیستی؟ آیا هرچی دلت میخواد نمیکنی؟ به سلامتی من چکارداری؟» او در را به هم زد و رفت. اصلا برنگشت به من نگاه بکند.
گویا من طرز حرف زدن با آدمهای دنیا، با آدمهای زنده را فراموش کرده بودم! او همان زنی که گمان میکردم عاری از هرگونه احساسات است از این حرکت من رنجید. چندین بار خواستم بلند شوم بروم روی دست و پایش بیفتم گریه بکنم پوزش بخواهم.
آری گریه بکنم، چون گمان میکردم اگر میتوانستم گریه بکنم راحت میشدم. چند دقیقه، چند ساعت، یا چندقرن گذشت؟
نمیدانم! مثل دیوانه ها شده بودم و از دردِ خودم کیف میکردم، یک کیفِ ورای بشری، کیفی که فقط من میتوانستم بکنم و خداها هم اگر وجود داشتند نمیتوانستند تا این اندازه کیف بکنند.
درآن وقت به برتری خودم پی بردم؛ برتری خودم به رجاله ها، به طبیعت، به خداها حس کردم؛ خداهائی که زائیدۀ شهوتِ بشر هستند. یک خدا شده بودم، از خدا هم بزرگتر شده بودم. چون یک جریان جاودانی و لایتناهی درخودم حس میکردم. …
ولی او دوباره برگشت. آن قدرها هم که تصور میکردم سنگ دل نبود. بلند شدم دامنش را بوسیدم و در حالت گریه و سرفه بپایش افتادم، صورتم را بساق پای او مالیدم و چندبار به اسم اصلیش اورا صدا زدم.
مثل این بود که اسم اصلیش صدا و زنگ مخصوصی داشت! اما توی قلبم، در ته قلبم میگفتم «لکاته …».
ماهیچه های پایش را که طعم گونۀ خیار میداد، تلخ و ملایم و گس بود بغل زدم. آنقدر گریه کردم، گریه کردم، نمیدانم چقدر وقت گذشت! همینکه به خودم آمدم دیدم او رفته است.
شاید یک لحظه نکشید که همۀ کیفها و نوازشها و دردهای بشر را درخودم حس کردم و به همان حالت مثل وقتی که پای بساط تریاک مینشستم، مثل پیرمرد خنزرپنزری که جلو بساط خودم مینشیند، جلو پیه سوزی که دود میزد مانده بودم.
از سر جایم تکان نمیخوردم، همانطور که به دودۀ پیه سوز خیره نگاه میکردم، دوده ها مثل برف سیاه روی دست و صورتم مینشست.
وقتی که دایه ام یک کاسۀ آش جو و ترپلو جوجه برایم آورد از زور ترس و وحشت فریاد زد، عقب رفت و سینی شام از دستش افتاد. من خوشم آمد که اقلا باعث ترس او شدم.
بعد بلند شدم سر فتیله را با گلگیر زدم و رفتم جلوی آینه دوده ها را به صورت خودم مالیدم. چه قیافه ترسناکی! با انگشت پای چشمم را میکشیدم ول میکردم، دهنم را میدرانیدم، توی لپ خودم باد میکردم، زیر ریش خود را بالا میگرفتم و ازدوطرف تاب میدادم، ادا درمی آوردم. صورت من استعداد برای چه قیافه های مضحک و ترسناکی را داشت!
گویا همۀ شکلها، همۀ ریختهای مضحک، ترسناک و باورنکردنی که در نهاد من پنهان بود به این وسیله همۀ آنها را آشکار میدیدم. این حالات را درخودم میشناختم و حس میکردم و درعین حال به نظرم مضحک می آمدند.
همۀ این قیافه ها درمن و مال من بودند. صورتکهای ترسناک و جنایتکار و خنده آور که به یک اشارۀ سرانگشت عوض میشدند. شکل پیرمرد قاری، شکل قصاب، شکل زنم، همۀ اینها را درخودم دیدم؛ گوئی انعکاس آنها درمن بوده!
همۀ این قیافه ها درمن بوده ولی هیچکدام ازآنها مال من نبود. آیا خمیره و حالت صورت من دراثر یک تحریک مجهول، دراثر وسواسها، جماعها و ناامیدیهای موروثی دورست نشده بود؟ و من که ناگهان این بار موروثی بودم به وسیلۀ یک حس جنون آمیز و خنده آور، بلااراده فکرم متوجه نبود که این حالات را در قیاف هام نگه دارد؟
شاید فقط در موقع مرگ قیافه ام از قید این وسواس آزاد میشد و حالت طبیعی که باید داشته باشد به خودش میگرفت! ولی آیا درحالت آخری هم حالاتی که دائما ارادۀ تمسخرآمیز من روی صورتم حک کرده بود، علامت خودش را سخ تتر و عمیقتر باقی نمیگذاشت؟
به هرحال فهمیدم که چه کارهائی ازدست من ساخته بود! به قابلیتهای خودم پی بردم. یکمرتبه زدم زیر خنده، چه خندۀ خراشیدۀ زننده و ترسناکی بود! به طوری که موهای تنم راست شد. چون صدای خودم را نمیشناختم.
مثل یک صدای خارجی، یک خنده ای که اغلب بیخِ گلویم پیچیده بود، بیخ گوشم شنیده بودم درگوشم صدا کرد. همین وقت به سرفه افتادم و یک تکه خلط خونین، یک تکه از جگرم روی آینه افتاد.
با سرانگشتم آن را روی آینه کشیدم. همین که برگشتم دیدم ننه جون با رنگ پریدۀ مهتابی و موهای ژولیده و چشمهای بی فروغ وحشت زده یک کاسه آش جو از همان آشی که برایم آورده بود روی دستش بود و به من مات نگاه میکرد.
من دستهایم را جلو صورتم گرفتم و رفتم پشت پردۀ پستو خودم را پنهان کردم.
وقتی که خواستم بخوابم دور سرم را یک حلقۀ آتشین فشار میداد. بوی تند شهوت انگیز روغن صندل که در پیه سوز ریخته بودند در دماغم پیچیده بود. بوی ماهیچه های پای زنم را میداد و طعم کونۀ خیار با تلخی ملایمی دردهنم بود.
دستم را روی تنم میمالیدم و درفکرم اعضای بدنم را — ران، ساق پا، بازو و همۀ آنها را — با اعضای تن زنم مقایسه میکردم. خط ران و سرین، گرمای تن زنم، اینها دوباره جلوم مجسم شد.
از تجسم خیلی قویتر بود، چون صورت یک احتیاج را داشت. حس کردم که میخواستم تنِ او نزدیک من باشد.
یک حرکت، یک تصمیم برای دفع این وسوسۀ شهوت انگیز کافی بود. ولی این حلقۀ آتشین دور سرم به قدری تنگ و سوزان شد که به کلی در یک دریای مبهم و مخلوط با هیکلهای ترسناک غوطه ور شدم.
هوا هنوز تاریک بود. ازصدای یک دسته گزمۀ مست بیدار شدم که از توی کوچه میگذشتند، فحشهای هرزه به هم میدادند و دسته جمعی میخواندند:
<i>«بیا بریم تا می خوریم، شراب ملک ری خوریم، حالا نخوریم کی خوریم؟»</i>
یادم افتاد، نه، یکمرتبه به من الهام شد که یک بغلی شراب در پستوی اطاقم دارم، شرابی که زهر دندان ناگ درآن حل شده بود و با یک جرعۀ آن همۀ کابوسهای زندگی نیست و نابود میشد. ولی آن لکاته …؟
این کلمه مرا بیشتر به او حریص میکرد، بیشتر او را سرزنده و پرحرارت به من جلوه میداد. چه بهتر ازاین میتوانستم تصور بکنم؟ یک پیاله ازآن شراب به او میدادم و یک پیاله هم خودم سر میکشیدم. آن وقت درمیان یک تشنج با هم میمردیم.
عشق چیست؟ برای همۀ رجاله ها یک هرزگی، یک ولنگاری موقتی است.
عشق رجاله ها را باید در تصنیفهای هرزه و فحشا و اصطلاحات رکیک که در عالمِ مستی و هشیاری تکرار میکنند پیدا کرد. مثل «دست خر تو لجن زدن، و خاک توسر کردن». ولی عشق نسبت به او برای من چیز دیگری بود.
راست است که من اورا از قدیم میشناختم: چشمهای مورت عجیب، دهن تنگ نیمه باز، صدای خفه و آرام، همۀ اینها برای من پر از یادگارهای دور و دردناک بود؛ و من درهمۀ اینها آنچه را که ازآن محروم مانده بودم که یک چیز مربوط به خودم بود و از من گرفته بودند جستجو میکردم.
آیا برای همیشه مرا محروم کرده بودند؟ برای همین بود که حس ترسناکتری درمن پیدا شده بود. لذت دیگری که برای جبران عشق ناامید خودم احساس میکردم، برایم یکنوع وسواس شده بود.
نمیدانم چرا یاد مرد قصاب روبروی دریچۀ اطاقم افتاده بودم که آستینش را بالا میزد، بسم الله میگفت و گوشتها را میبرید. حالت و وضع او همیشه جلو چشمم بود. بالأخره من هم تصمیم گرفتم، یک تصمیم ترسناک.
از توی رختخوابم بلند شدم، آستینم را بالا زدم و گزلیک دست هاستخوانی را که زیر متکایم گذاشته بودم برداشتم.
قوز کردم و یک عبای زرد هم روی دوشم انداختم، بعد سرورویم را با شال گردن پیچیدم، حس کردم که درعین حال یک حالت مخلوط از روحیۀ قصاب و مرد خنزرپنزری در من پیدا شده بود.
بعد پاورچین به طرف اطاق زنم رفتم. اطاقش تاریک بود، در را آهسته باز کردم؛ مثل این بود که خواب میدید؛ بلندبلند با خودش میگفت: «شال گردنتو واکن».
رفتم دم رختخواب، سرم را جلو نفس گرم و ملایم او گرفتم. چه حرارت گوارا و زنده گننده ای داشت! به نظرم آمد اگر این حرارت را مدتی تنفس میکردم دوباره زنده میشدم. اوه! چه قدر وقت بود که من گمان میکردم نفسِ همه باید مثل نفس خودم داغ و سوزان باشد.
دقت کردم که ببینم آیا در اطاق او مرد دیگری هم هست؟ یعنی از فاسقهای او کسی آنجا بود یا نه! ولی او تنها بود. فهمیدم هرچه به او نسبت میدادم افترا و بهتان محض بوده. ازکجا هنوز اودختر باکره نبود! ازتمام خیالات موهوم نسبت به او شرمنده شدم.
این احساس دقیقه ای بیش طول نکشید، چون در همین وقت از بیرون در صدای عطسه آمد و یک خندۀ خفه و مسخره آمیز که مو را به تن آدم راست میکرد شنیدم.
این صدا تمام رگهای تنم را کشید. اگر این عطسه و خنده را نشنیده بودم، اگر صبر نیامده بود همان طوری که تصمیم گرفته بودم همۀ گوشت تن اورا تکه تکه میکردم میدادم به قصاب جلو خانه مان تا به مردم بفروشد، خودم یک تکه ازگوشت رانش را بعنون نذری میدادم به پیرمرد قاری، و فردایش میرفتم به او میگفتم: میدونی او گوشتی که دیروز خوردی مال کی بود؟
اگر او نمیخندید این کار را میبایسی شب انجام میدادم که چشمم در چشم لکاته نمی افتاد؛ چون ازحالت چشمهای او خجالت میکشیدم. به من سرزنش میداد. بالاخره از کنار رختخوابش یک تکه پارچه که جلو پایم را گرفته بود برداشتم و هراسان بیرون دویدم.
گزلیک را روی بام سوت کردم چون همۀ افکار جنایت آمیز را این گزلیک برایم تولید کرده بود. این گزلیک را که شبیه گزلیک مرد قصاب بود ازخودم دور کردم.
در اطاقم که برگشتم جلو پیه سوز دیدم که پیرهن او را برداشته ام؛ پیرهن چرکی که روی گوشتِ تنِ او بود؛ پیرهن ابریشمی نرم کار هند که بوی تنِ او، بوی عطر موگرا میداد، و ازحرکتِ تنش، از هستی او دراین پیرهن مانده بود.
آنرا بوئیدم، میان پاهایم گذاشتم و خوابیدم. هیچ شبی به این راحتی نخوابیده بودم. صبح زود ازصدای داد و بیداد زنم بیدار شدم که سر گم شدن پیراهن دعوا راه انداخته بود و تکرار میکرد «یه پیرهن نو نالون…!» درصورت سرآستینش پاره بود.
ولی اگر خون هم راه م یافتاد من حاضر نبودم که پیرهن را رد کنم. آیا من حق یک پیراهن کهنۀ زنم را نداشتم؟
ننه جون که شیر ماچه الاغ و عسل و نان تافتون برایم آورد، یک گزلیک دسته استخوانی هم پای چاشت من در سینی گذاشته بود و گفت: آن را در بساط پیرمرد خنزرپنزری دیده و خریده است.
بعد ابرویش را بالا کشید و گفت: «گاس برا دم دست بدرد بخوره!». من گزلشک را برداشتم نگاه کردم؛ همان گزلیک خودم بود. بعد ننه جون به حال شاکی و رنجیده گفت: «آره! دخترم — یعنی آن لکاته — صبح سحری میگه پیرهن منو دیشب تو دزدیدی. منکه نمیخوام مشغول ذمۀ شما باشم! اما دیروز زنت لک دیده بود… ما میدونستیم که بچه… خودش میگفت تو حموم آبستن شده، شب میرفتم کمرش رو مشت و مال بدم دیدم رو بازوش گ لگل کبود بود. به من نشان داد گفت بیوقتی رفتم تو زیرزمین، ازما بهترون ویشگونم گرفتند. .»
دوباره گفت: «هیچ میدونستی خیلی وقت زنت آبستن بوده؟» من خندیدم و گفتم: «لابد شکل بچه شکل پیرمرد قار ییه، لابد به روی اون جنبیده!»
بعد ننه جون به حالت متغیر ازدر خارج شد. مثل اینکه منتظر این جواب نبود. من فورا بلند شدم، گزلشیک دسته استخوانی را با دست لرزان بردم در پستوی اطاقم توی مجری گذاشتم و درِ آن را بستم.
نه، هرگز ممکن نبود که بچه برروی من جنبیده باشد. حتما به روی پیرمردِ خنزرپنزری جنبیده بود!
بعد ازظهر در اطاقم باز شد؛ برادر کوچکش — برادر کوچک آن لکاته — در حالیکه ناخنش را میجوید وارد شد. هرکس که آنها را میدید فورًا میفهمید که خواهر برادرند. آنقدر هم شباهت!
دهنِ کوچکِ تنگ، لبهای گوشت آلوی تر و شهوتی، پلکهای خمیدۀ خمار، چشمهای مورب و متعجب، گونه های برجسته، موهای خرمائی بی ترتیب و صورت گندم گون داشت. درست شبیه آن لکاته بود و یک تکه از روح شیطانی اورا داشت.
از این صورتهای ترکمنی بدون احساسات بیروح که به فراخور زد و خورد با زندگی درست شده بود. قیافه ای که هرکاری را برای ادامۀ زندگی جایز میدانست؛ مثل اینکه طبیعت قبلا پیش بینی کرده بود، مثل اینکه اجداد آنها زیاد زیر آفتاب و باران زندگی کرده بودند و با طبیعت جنگیده بودند و نه تنها شکل و شمایل خودشان را با تغییراتی به آنها داده بودند بلکه از استقامت، از شهوت و حرص و گرسنگی خودشان به آنها بخشیده بودند.
طعم دهنش را میدانستم، مثل طعم کونۀ خیار تلخ و ملایم بود. وارد اطاق که شد با چشمهای متعجب ترکمنیش به من نگاه کرد و گفت: «شاه جون میگه حکیم باشی گفته تو میمیری ازشرت خلاص میشیم. مگه آدم چطور میمیره؟»
من گفتم: «بهش بگو خیلی وقته که من مرده ام.»
«شاه جون گفت: اگه بچه ام نیفتاده بود همۀ خونه مال ما میشد.»
من بی اختیار زدم زیر خنده؛ یک خندۀ خشک زننده بود که مو را به تن آدم راست میکرد به طوری که صدای خودم را نمیشناختم. بچه از اطاق بیرون دوید.
دراین وقت میفهمیدم که چرا مرد قصاب ازروی کیفْ گزلیک دسته استخوانی را روی ران گوسفندها پاک میکرد! کیف بریدن گوشت لخم که ازتوی آن خونِ مرده، خونِ لخته شده مثل لجن جمع شده بود و از خرخرۀ گوسفندها قطره قطره خونانه به زمین میچکید.
سگِ زرد جلو قصابی و کلۀ بریدۀ گاوی که روی زمینِ دکان افتاده بود با چشمهای تارش رک نگاه میکردن و همچنین سر همۀ گوسفندها، با چشمهائی که غبار مرگ رویش نشسته بود آنها هم دیده بودند، آنها هم میدانستند!
بالاخره میفهمم که نیمچه خدا شده بودم، ماورای همۀ احتیاجات پست و کوچک مردم بودم، جریان ابدیت و جاودانی را درخودم حس میکردم.
ابدیت چیست؟ برای من ابدیت عبارت از این بود که کنار نهر سورن با آن لکاته سرمامک بازی بکنم و فقط یک لحظه چشمهایم را ببندم و سرم را در دامن او پنهان بکنم.
یک باره به نظرم رسید که با خودم حرف میزدم، آن هم بطور غریبی. خواستم با خودم حرف بزنم ولی لبهایم به قدری سنگین شده بود که حاضر برای کمترین حرکت نبود. اما بی آنکه لبهایم تکان بخورد یا صدای خودم را بشنوم حس کردم که با خودم حرف میزدم.
دراین اطاق که مثل قبرْ هرلحظه تنگتر و تاریکتر میشد، شب با سایه های وحشتناکش مرا احاطه کرده بود.
جلو پیه سوزی که دود میزد با پوستین و عبائی که به خودم پیچیده بودم و شال گردنی که بسته بودم به حالت کپ زده سایه ام به دیوار افتاده بود.
سایۀ من خیلی پررنگتر و دقیقتر ازجسم حقیقی من به دیوار افتاده بود. سایه ام حقیقی تر از وجودم شده بود.
گویا پیرمرد خنزرپنزری، مردِ قصاب، ننه جون و زن لکاته ام همه سایه های من بودند؛ سایه هائی که میان آنها محبوس بودم. دراین وقت شبیه یک جغد شده بودم ولی ناله های من در گلویم گیر کرده بود، و به شکل لکه های خونْ آنها را تف میکردم. شاید جغد هم مرضی دارد که مثل من فکر میکند!
سایه ام به دیوار درست شبیه جغد شده بود و با حالت خمیده نوشته های مرا به دقت میخواند. حتما او خوب میفهمید، فقط او میتوانست بفهمد. ازگوشۀ چشمم که به سایۀ خودم نگاه میکردم میترسیدم.
یک شب تاریک و ساکت مثل شبی که سرتاسر زندگی مرا فراگرفته بود. با هیکلهای ترسناک که از درو دیوار، از پشت پرده، به من دهن کجی میکردند. گاهی اطاقم به قدری ننگ میشد مثل اینکه در تابوت خوابیده بودم. شقیقه هایم میسوخت، اعصابم برای کمترین حرکت حاضر نبودند.
یک وزن روی سینۀ مرا فشار میداد، مثل وزن لش هائی که روی گُردۀ یابوی سیاه لاغر می اندازند و به قصابها تحویل میدهند.
مرگ آهسته آواز خودش را زمزمه میکرد. مثل یکنفر لال که هرکلمه را مجبور است تکرار بکند و همینکه یک فرد شعر را به آخر میرساند دوباره ازسرِ نو شروع میکند. آوازش مثل ارتعاش نالۀ اره درگوشت تن رخنه میکرد؛ فریاد میکشید و ناگهان خفه میشد.
هنوز چشمهایم به هم نرفته بود که یکدسته گزمۀ مست از پشت اطاقم رد میشدند و دسته جمعی میخواندند:
<i>«بیا بریم تا می خوریم، شراب ملک ری خوریم، حالا نخوریم کی خوریم؟»</i>
با خودم گفتم: در صورتی که آخرش به دست داروغه خواهم افتاد.
ناگهان یک قوۀ مافوق بشر در خودم حس کردم، پیشانیم خنک شد، بلند شدم عبای زردی که داشتم روی دوشم انداختم، شال گردنم را دوسه بار دور سرم پیچیدم، قوز کردم، رفتم گزلیک دسته استخوانی را که در مجری قایم کرده بودم درآوردم و پاورچین پاورچین به طرف اطاق آن لکاته رفتم.
دم در که رسیدم اطاق در تاریکی غلیظی غرق شده بود. به دقت گوش دادم؛ صدایش را شنیدم که میگفت: «اومدی؟ شال گردنتو واکن!»
صدایش یک زنگ گوارا داشت؛ مثل صدای بچگیش شده بود، مثل زمزمه ای که بدون مسئولیت درخواب میکنند. من این صدا را سابق درخواب عمیقی شنیده بودم. آیا خواب میدید؟
صدای او خفه و کلفت مثل صدای دختربچه ای شده بود که کنار نهر سورن با من سرمامک بازی میکرد. من کمی ایست کردم؛ دوباره شنیدم که گفت: «بیا تو، شال گردنتو وا کن!»
من آهسته درتاریکی وارد اطاق شدم، عبا و شال گردنم را برداشتم، لخت شدم، ولی نمیدانم چرا همینطور که گزلیک دست هاستخوانی دردستم بود در رختخواب رفتم؟ حرارت رختخوابش مثل این بود که جان تازه ای به کالبد من دمید.
بعد تنِ گوارا، نمناک و خوش حرارتش اورا به یاد همان دخترک رنگ پریدۀ لاغری که چشمهای درشت و بیگناه ترکمنی داشت و کنار نهر سورن با هم سرمامک بازی میکردیم در آغوش کشیدم.
نه، مثل یک جانور درنده و گرسنه به او حمله کردم و در تهِ دلم از او اکراه داشتم. به نظرم می آمد که حس عشق و کینه با هم توام بود. تنِ مهتابی و خنک او، تن زنم مارناگ که دور شکار خودش می پیچید ازهم باز شد و مرا میان خودش محبوس کرد.
عطر سینه اش مست کننده بود. گوشت بازویش که دور گردنم پیچید گرمای لطیفی داشت. دراین لحظه آرزو میکردم که زندگی قطع بشود؛ چون دراین دقیقه همۀ کینه و بغضی که نسبت به او داشتم ازبین رفت و سعی میکردم که جلو گریۀ خودم را بگیرم.
بی آنکه ملتفت باشم مثل مهرگیاهْ پاهایش پشت پاهایم قفل شد و دستهایش پشت گردنم چسپید. من حرارت گوارای این گوشت تروتازه را حس میکردم؛ تمام ذرات تن سوزانم این حرارا را مینوشیدند.
حس میکردم که مرا مثل طعمه در درون خودش میکشید. احساس ترس وکیف به هم آمیخته شده بود. دهنش طعم کونۀ خیار میداد و گس مزه بود.
درمیان این فشار گوارا عرق میریختم و ازخود بیخود شده بودم.
چون تنم، تمامی ذرات وجودم بودند که به من فرمانروائی میکردند؛ فتح و پیروزی خود را به آواز بلند میخواندند؛ من محکوم و بیچاره دراین دنیای بی پایان درمقابل امواج هوا و هوس سرِ تسلیم فرود آورده بودم.
موهای او که بوی عطر موگرا میداد به صورتم چسپیده بود و فریاد اضطراب و شادی ازتهِ وجودمان بیرون می آمد. ناگهان حس کردم که او لب مرا به سختی گزید به طوری که از میان دریده شد.
آیا انگشت خودش را هم همینطور میجوید یا اینکه فهمید من پیرمرد لب شکری نیستم؟ خواستم خودم را نجات بدهم ولی کمترین حرکت برایم غیرممکن بود. هرچه کوشش کردم بیهوده بود.
گوشت تن ما را به هم لحیم کرده بودند. گمان کردم دیوانه شده است. درمیان کشمکشْ دستم را بی اختیار تکان دادم و حس کردم گزلیکی که دردستم بود به یک جای تن او فرورفت.
مایع گرمی روی صورتم ریخت. او فریاد کشید و مرا رها کرد. مایع گرمی که درمشت من پر شده بود همینطور نگه داشتم و گزلیک را دور انداختم. دستم آزاد شد؛ به تن او مالیدم، کاملا سرد شده بود. او مرده بود.
در این بین به سرفه افتادم؛ ولی این سرفه نبود؛ صدای خشک و زننده ای بود که مو را به تنِ آدم راست میکرد.
من هراسان عبایم را روی کولم انداختم و به اطاق خودم رفتم. جلوی نور پیه سوز مشتم را باز کردم، دیدم چشم او میان دستم بود و تمام تنم غرق خون شده بود.
رفتم جلوی آینه ولی از شدت ترس دستهایم را جلو صورتم گرفتم. دیدم شبیهِ — نه اصلا — پیرمرد خنزری شده بودم. موهای سر وریشم مثل موهای سر و صورت کسی بود که زنده از اطاقی بیرون بیاید که یک مارناگ در آنجا بوده؛ همه سفید شده بود.
لبم مثل لب پیرمرد دریده بود؛ چشمهایم بدون مژه بود؛ یکمشت موی سفید از سینه ام بیرون زده بود و روح تازه ای در تن من حلول کرده بود. اصلا طور دیگر فکر میکردم؛ طور دیگر حس میکردم و نمیتوانستم خودم را ازدست او، ازدست دیوی که درمن بیدار شده بود نجات بدهم.
همینطورکه دستم را جلوی صورتم گرفته بودم ب یاختیار زدم زیر خنده، یک خندۀ سخت تر از اول که وجود مرا به لرزه انداخت. خندۀ عمیقی که معلوم نبود ازکدام چالۀ گمشدۀ بدنم بیرون می آمد!
خندۀ تهی که فقط در گلویم می پیچید و از میان تهی درمیآ مد. من پیرمرد خنزری شده بودم.
* * *
ازشدت اضطراب مثل این بود که ازخواب عمیق و طولانی بیدار شده باشم! چشمهایم را مالاندم.
در همان اطاقِ سابق خودم بودم. تاریک روشن بود و ابر و میغ روی شیشه ها را گرفته بود.
بانگ خروس ازدور شنیده میشد. در منقل روبرویم گلهای آتش تبدیل به خاکسترِ سرد شده بود و به یک فوت بند بود. حس کردم که افکارم مثل گلهای آتش پوک و خاکستر شده بود و به یک فوت بند بود.
اولین چیزی که جستجو کردم گلدان راغه بود که در قبرستان از پیرمرد کالسکه چی گرفته بودم؛ ولی گلدانْ روبروی من نبود. نگاه کردم دیدم دم در یکنفر با سایۀ خمیده …، نه، این شخص یک پیرمرد قوزی بودکه سرو رویش را با شال گردن پیچیده بود و چیزی را به شکل کوزه از دستمال چرکی بسته زیر بغلش گرفته بود.
 خنده خشک و زننده ای میکرد که مو به تن آدم راست می ایستاد. همین که خواستم از جایم بلند شوم از در اطاق بیرون رفت.
من بلند شدم، خواستم به دنبالش بدوم و آن کوزه، آن دستمال بسته را از او بگیرم؛ ولی پیرمرد با چالاکی مخصوصی دور شده بود.
من برگشتم پنجرۀ روبه کوچۀ اطاقم راباز کردم؛ هیکل خمیدۀ پیرمرد را درکوچه دیدم که شانه هایش ازشدت خنده میلرزید و آن دستمال بسته را زیر بغلش گرفته بود، افتان و خیزان میرفت تا اینکه به کلی پشت مه ناپدید شد.
من برگشتم به خودم نگاه کردم. دیدم لباسم پاره، سرتاپایم آلوده به خونِ دلمه شده بود؛
دو مگس زنبور طلائی دورم پرواز میکردند و کرمهای سفید کوچک روی تنم درهم میلولیدند، و وزن مرده ای روی سینه ام فشار میداد.
پایان